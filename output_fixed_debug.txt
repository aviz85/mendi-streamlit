קובץ דיבוג לתהליך הניקוד
======================



==================================================
חלק: 
==================================================

טקסט מקור (מנוקד):

סוֹף כָּל סוֹף יְנַצַּח הַקֹּדֶשׁ אֶת הָעוֹלָם. הַחֶשְׁבּוֹנוֹת הַפְּשׁוּטִים, שֶׁגַּם לְבָבוֹת שֶׁל יְלָדִים מַרְגִּישִׁים בַּאֲמִתָּתָם, הֵם הֵם יִהְיוּ יְסוֹדוֹת הַחַיִּים, וּמִפִּי עוֹלְלִים וְיוֹנְקִים יוּסַד עֹז.
הָעוֹלָם הַנִּצְחִי, הָרוּחָנִי, הַשִּׂכְלִי הַקַּיָּם, יִהְיֶה רֹאשׁ כָּל הַמַּאֲוַיִּים, וְהַבָּסִיס לְכָל עֲלִילוֹת בְּנֵי הָאָדָם. הַמִּדּוֹת הַטּוֹבוֹת בְּשָׁרְשָׁן הָעֶלְיוֹן, שֶׁהוּא הוֹלֵךְ וּמִתְעַלֶּה עַד שֶׁהוּא בָּא אֶל הָעֲרָפֶל אֲשֶׁר שָׁם הָאֱלֹהִים, הֵן הֵנָּה אֲשֶׁר יִהְיוּ לְמוֹסָדוֹת לְחַיֵּי הַחֶבְרָה, הַמִּשְׁפָּחָה וְהַיָּחִיד, וְהַדֵּעוֹת שֶׁהֵן אָבוֹת לַמִּדּוֹת הַטּוֹבוֹת, וְהַמְּזָגִים הַמִּתְיַלְדִים עַל יְדֵי סִדְרֵי חַיִּים כָּאֵלֶּה, שֶׁהֵם מַתְאִימִים עִם יְסוֹדָן שֶׁל הַמִּדּוֹת הַטּוֹבוֹת, הֵם הַגּוֹרְמִים שֶׁעֶצֶם הַשֵּׁמוֹת וְכֹחוֹת הַחַיִּים וּמְקוֹרוֹתֵיהֶם יִתְעַלּוּ, יָאִירוּ וְיִתְגַּבְּרוּ.
וּמִתְגַּבְּרִים הַמְּקוֹרִים, וּמִתְבָּרְכִים הַמַּעֲיָנוֹת, וּמִתְעַדְּנִים הָעוֹלָמִים, וּשְׂמֵחוֹת הַנְּשָׁמוֹת בְּגַן עֶדְנָן, וְצוֹהֲלִים הָרוּחוֹת בִּמְכוֹנָם, וְנוֹלָדִים אַנְשֵׁי סְגֻלָּה עֲטוּרֵי חֶסֶד, וּמִתְאָרְכִים הַחַיִּים בְּשֶׁקֶט וְחֶמְדָּה עֲדִינָה, וְנִפְטָרִים מִן הָעוֹלָם מְלֵאֵי עֹז וּשְׂבֵעֵי יָמִים, וְהוֹלְכִים לִמְנוּחַת עוֹלָמִים וְעֶדְנֵי נֹעַם, וּמוֹפִיעִים מִמְּרוֹמֵי עֶדְנָם אוֹר וְחַיִּים גַּם בְּמֶרְכְּזֵי הַחַיִּים הַגּוּפָנִיִּים.
וְהוֹלֵךְ הָעוֹלָם וּמִתְבַּסֵּס, וְהוֹלֶכֶת הַתַּרְבּוּת וּמִתְרַחֶבֶת, וְהוֹלֵךְ הַדַּעַת וּמִתְעַלֶּה, וּמַקְשִׁיבִים קוֹל אֱלֹהִים בְּהָדָר, וְרוֹאִים הוֹד הַחָכְמָה וְהַחֶסֶד, וּמַכִּירִים יֹפִי הָעוֹלָם וְטוּבוֹ, וּבָאִים לְהַדֵּר וּלְפָאֵר לְיוֹצֵר עוֹלָמִים בְּשִׂפְתֵי אֱמֶת, וּמִתְאַזְּרִים בִּגְבוּרָה לְהַרְבּוֹת עָצְמָה וְחַיִּים, וּמְטַהֲרִים אֶת הַחַיִּים מִכָּל זִהוּם, וּמְיַשְּׁרִים אֶת הַלְּבָבוֹת מִכָּל מַעֲקַשִּׁים, וּמִתְרוֹמְמִים לְגָבְהֵי רוּם, וּמִתְחַבְּרִים עִם מַלְאֲכֵי עֶלְיוֹן וְשַׂרְפֵי קֹדֶשׁ בְּלֹא פַּחַד וּרְתֵת, וּמִשְׂתַּגְּבִים בְּשִׂגּוּב אֱלוֹהַּ נוֹרָא הוֹד, וּמִתְפָּאֲרִים בִּפְאֵר בִּטָּחוֹן וְשַׁלְוַת נֶצַח, וּמִתְרַחֶבֶת הָאוֹרָה, לְשִׁירָה, לְחָכְמָה, לִגְבוּרָה, לְתִפְאֶרֶת וּלְעֹז, וּבְרִיּוֹת נַעֲשׂוֹת חֲבִיבוֹת זוֹ לָזוֹ, וְהַשָּׁלוֹם הוֹלֵךְ וְנִבְנֶה, בַּיְחִידִים וּבַלְאֻמִּים, וּמִתְרַחֵב גַּם עַל כָּל חַיַּת הַשָּׂדֶה וְכָל רֶמֶשׂ הָאָרֶץ, עַל צִבְאוֹת עֶלְיוֹנִים וְתַחְתּוֹנִים, כֻּלּוֹ אֹמֵר כָּבוֹד.

מקור ושינויי נוסח לעומת כתי"ק
מקור: שמונה קבצים ג, קט

<b>יסודן. </b>בש"ק: "יסודם". <b>השמות</b>. בש"ק: "הנשמות".

הערות הרצי"ה והרב הנזיר
<b>סוף כל סוף ינצח הקודש את העולם, ומתברכים המעינות, ומתעדנים העולמים, ומתחברים עם מלאכי עליון ושרפי קודש. </b>קדושת מוסף, נקדישך כסוד שרפי קודש, לפי פרקי רבי אליעזר פרק ד, שרפים אומרים קדוש, והחיות עונות ואומרות ברוך, וישראל עונים ואומרים שמע ישראל ד' אלהינו ד' אחד (הרד"כ). <b>מפי עוללים ויונקים וכו'. </b>תהלים ח, ג. <b>הערפל אשר שם האלהים. </b>שמות כ, יח.

טקסט יעד (עם תגי <b>):

<b>אורות הקודש(ב)מאתהרב ר' אברהם יצחק הכהן קוק זצ"לעשרה מאמרותמאמר ראשוןהַקֹּדֶשׁ הכְּלָלִי</b>







קדש מלה בגרמיה הוא, ושארא מניה אתיין.
מאי קדש, שלימותא דכלא, דאקרי חכמה עלאה.
ואע"ג דאיהו סטר טמירה, ואקרי קדש, מתמן אתפשט פשיטו לתתא, ואקרי קדושה.
זהר, חלק ג, ס"א, צ"ג-ד

הקודש הכללי, העצמי, הבלתי נגדר, צפוי בקדושה הכללית, המגמתית, המתפשטת באדם ובעולם.
הקדושה העולמית, המעלה את החול לקודש, היא הקדושה שבטבע, המתגלה בארץ הקודש.






















<b>סדר אהַקֹּדֶשׁ הכְּלָלִי הָעַצְמִיאהקודש העצמיהקודש העצמי הוא החכמה, ההכרה לבדה, זוהר האידיאות העליונות, בהיותן ברום עליוניותן, בלא שום הגבלה, בלא שום פרטיות של צביון, אפילו של כללי כלליות אשר במציאות. שהכל הוא פרטי ומוגבל לגבי הרוחב ואי הגבוליות של החכמה העליונה, ברום עזוזה. החכמה ברוממות קדשה היא למעלה מהחרות, נשגבה מעלמא דחירו, דכל חופש וחירות אשר בעולמים מינה תליא. צורת העולמים כולם, וכל אידיאליהם, שיגוב תכלית הויתם, וכל רום ועומק של חייהם, עדנת שירתם וריווי שמחתם, וחדות עדונם, הכל כלא נחשב לגבי טוהר הקודש של עצם החכמה. רק בהכנתה של החכמה אל הציורים, האידיאלים, בתור השלטה על ערכים מציאותיים, מתהוה זה האור, ששם העולם של החרות מתראה. שם בעולם החרות, בעדן הציורים וביצירת האידיאלים באופן הראוי לרדת לתפיסת הוית אידיאלים מוגבלים, יוצרי עולמים, מהוי חיים, ממציאי נשמות, ומחדשי צבאי צבאות, מכח הופעתה של תכונת החרות של בינת חיי כל העולמים, בצורתה העליונה, מתגלה הוד הבינה, שהיא דוגמתה של ההכרה הטהורה המתבסמת בבשמי השירה, בנגינת נועם וחדות רננים. הירידה אל הנועם, מהערך העליון של הקודש שממעל לכל נועם, היא מאצלת הוד הבינה בכל מערכי ההויה, והאי עלמא עילאה אף על גב דלאו איהו דינא, דינין מתערין מיניה. ושורש הגבורות במקוריותן הוא מגביר עוד את מעמק הנועם בהדר תפארתו. אמנם מקום השאיבה המקורית, ששם היש המוחלט שוכן בחביונו, איננו כי אם ברום הקודש, האידיאליות שממעל למדת כל חרות, מפני שאין תוכן של עבדות מוכשר לצאת משם, אפילו אחרי רבוא רבבות של הורדות והשתלשלויות. ממקור החיים, שהוא למעלה מן החיים, שואב ישראל את רוחו, וממעל לכל ערכי עולמים מרחף הוא לתפקידו. אמנם כדי להאיר הארת החיים בכל הנשמות, ובכל מרחבי עולמי עד, הרי אור הקודש של תוכן היש המוחלט מופיע בעדו במלא כל מילואים, ונחלי עדנים שוטפים וזורמים ברוח בינה, אשר בדברי אלהים חיים, שעל ידם שואבים הם כל צמאי נהרת הקודש את אור הקודש בחוסן עוזו. אם מתשוקת תאות עדנים וחשקת נועם, המתגברת בתוכן הנשמה, מצד תגבורת פרטיות צביונה, יחשוב כל חושב את הנועם למקור ההויה, לתוכן היש, ואליו ישים כל מגמתו, בתואר הנצח, ומגמת דורי דורות, אם כי חשק נפלא בפליאות צדקת עולמים ישים שם את משטרו, הרי יסודי החיים הולכים ומתמוטטים, מפני עזיבת האור המרומם אשר לחסנת הקודש שממעל לכל חרות וכל נועם. ובירידה אחר ירידה בשטפי דורות יוכלו התוכנים להזרות עד כדי מאפליות המחשכים, אשר לכל רשע וכסל, אשר למוקדי שאול, יסודי הבליה וההעדרים בכל גוניהם. ואותו הצביון המיוחד, שמעוטר בו ישראל, שוכן בחכמת אל דעות ד', ברום קדשה, מכון עזה ותפארת הדר מלכותה, וצביוני כל עולמים ממנה ישאו משך ברכתם, להתהוות, להבנות, להתעלות, ולהשתכלל, להתרומם ולהתקדש עדי עד. ועל כן ברום חוסן אמונת ישראל אור הטוהר של שיגוב החכמה שוכן, האמת העליונה, ממעל לכל הנועמים, ממעל לכל אידיאלי המגמות, המקציבות הגבלות בקצה תכליתן. והאפלת ההכרה בטוהר הקודש לא תקובל לבסס על ידה את המוסר הנרצה, אפילו בשביל העולם היותר ירוד, שבו שוכן האדם, יושב בית חומר, כי אם הכל יונק ממקורו העליון, ממכון היש המוחלט, ששם החכמה שוכנת בטהרת קדשה. בהראות כבוד ד' לישראל במשכן נקדש בכבודו, ההוראה התורית ממכון החכמה יוצאת היא, והיא מנתחת את כל קויה לפרטיהם ולפרטי פרטיהם, והעולמים המוגבלים, המוגלמים, וכל עלילות מצעדים אשר ליצורי עולמים, על פי מעמק הקודש אשר להחכמה בקדשה כוננו, "ואורייתא מחכמה נפקת" (זהר משפטים קכא, א), ו"אבא יסד ברתא" (שם, ג רנו)  "ד' בחכמה יסד ארץ" (משלי ג, יט). על כן דוקא ממקור הקודש אשר לאספקלריא המאירה נובעים הם כל הליכות עולם אשר לישראל, והם הם הליכות עולמים אשר יתנו ערובתם לכל היש, לכל אשר נשמה באפו, ולכל אשר תחייהו רוח חיים, לכל יצור נוצר, ולכל מעשה מפעל ותכנית, לבא למכון הקודש, להתאשר באושר הישות המוחלטה, שאין עמו העדר וכליון. "'והיה הנשאר בציון והנותר בירושלים קדוש יאמר לו' (ישעיהו ד, ג), מה קדוש לעולם קיים אף הם לעולם קיימים" (סנהדרין צב, א). ונדב ואביהו אשר בזריחת פאר רוחם שאבו תוכן הארתם אז ממעין הבינה, המוכנה כבר להאציל אצילות מוגבלה, להיות משתוה לערכי עולמים, אש זרה הקריבו, "ובקרבתם לפני ד' וימותו" (ויקרא טז, א), "ונועדתי שמה לבני ישראל, ונקדש בכבודי" (שמות כט, מג). וידע ישראל אז עדי עד את יסוד חייו ועולמו, כי ממקור חכמה יצא, וממעיניה העליונים הרי הוא הולך הלוך ומתרוה, אשר רק בהקשבת רב קשב, בקישור למרומי הקודש, ילכו הפלגים עם הבעתם ברבבות גוונים לדברי אלהים חיים, שכולם נתנו מרועה אחד. וצמאון ריווי הנועם, אשר לנשמות הטהורות, של מיודעיו של מקום, שבהם נקדש הכבוד, פועל הוא את פעולתו המעוטרה לחיי השעות אשר בשטפי הנצחים. זכותו של "פנחם זה אליהו" (ילקוט שמעוני, פנחס), המקנא לד', בהוראות השעות, ומלאך הברית אשר אנו חפצים שבא יבא, והוא "כאש מצרף וכבורית מכבסים" (מלאכי ג, ב), ואומרו סלה הוא, "זכרו תורת משה עבדי, אשר צויתי אותו בחורב על כל ישראל חקים ומשפטים" (שם, שם, כב).האידיאות </b>– המחשבות;<b> צביון </b>– הגדרה; <b>הוית </b>– מציאות;<b> ברום עזוזה </b>– בשיא עוצמתה;<b> מעלמא דחירו </b>– מעולם החירות;<b> מינה תליא </b>– בה תלוי (בא ממנה); <b>שיגוב תכלית הויתם </b>– מטרת מציאותם הרוממה;<b> וחדות </b>– ושמחת;<b> מתראה </b>– מתגלה;<b> מהוי </b>– יוצרי;<b> וחדות רננים </b>– ושמחת השבחים;<b> מאצלת </b>– משפיעה;<b> והאי עלמא עילאה אף על גב דלאו איהו דינא, דינין מתערין מיניה </b>– ואותו עולם עליון, אף על פי שאין בו דין, הדינים נשפעים ממנו;<b> בחביונו </b>– בסתרו;<b> מילואים </b>– שלמויות;<b> מגמתו </b>– מטרתו;<b> להזרות </b>– להתפזר;<b> למוקדי שאול </b>– לאש הגיהנום;<b> משך </b>– המשך;<b> המקציבות </b>– החותכות;<b> המוגלמים </b>– המוגשמים;<b> עלילות מצעדים </b>– היסטוריית התהליכים;<b> לאספקלריא המאירה </b>– למראה הצלולה;<b> ערובתם </b>– בטחונם;<b> להתאשר </b>– להתחזק;<b> מוגבלה </b>– מצומצמת;<b> ומתרוה </b>– ומקבל רוויה;<b> מצרף </b>– מטהר;<b> וכבורית </b>– חומר ניקוי;<b> סלה </b>– נצחי.


<b>הקודש העצמי הוא החכמה, ההכרה לבדה </b>– המונח "קודש" בא לבטא את תוכנית-העל האלוהית של המציאות; ההכרה שעומדת ביסוד הכל עוד לפני התגשמותה בעולמנו; זהו <b>זוהר האידיאות העליונות, בהיותן ברום עליוניותן, בלא שום הגבלה, בלא שום פרטיות של צביון, אפילו של כללי כלליות אשר במציאות, שהכל הוא פרטי ומוגבל לגבי הרוחב ואי הגבוליות של החכמה העליונה, ברום עזוזה </b>– המינוח "קודש" מתייחס לאורו המופשט של המחשבות ('האידיאות') האלוהיות העליונות, ללא שום צמצום והגדרה פרטית (אפילו לא של הגדרה כללית שגם היא סוג של צמצום לעומת האינסופיות של החכמה האלוהית בשיא גובהה). <b>החכמה ברוממות קדשה היא למעלה מהחרות, נשגבה מעלמא דחירו, דכל חופש וחירות אשר בעולמים מינה תליא </b>– החכמה האלוהית המדוברת היא עליונה ומשוחררת גם ממושג החירות האנושי (למעשה היא השורש של כל החירויות שמתגלים בעולמנו); <b>צורת העולמים כולם, וכל אידיאליהם, שיגוב תכלית הויתם, וכל רום ועומק של חייהם, עדנת שירתם וריווי שמחתם, וחדות עדונם, הכל כלא נחשב לגבי טוהר הקודש של עצם החכמה </b>– כל המהות, המטרה הנשגבת, היופי, השגב, העונג והשמחה שקיימים בעולמות שלנו הם כאין וכאפס לעומת האינסופיות של חכמת הקודש. <b>רק בהכנתה של החכמה אל הציורים, האידיאלים, בתור השלטה על ערכים מציאותיים, מתהוה זה האור, ששם העולם של החרות מתראה </b>– רק כשמקרין ה"קודש" על כל פרט וערך במציאות ושולט עליו, הרי שהוא נותן לו איזון ומוציא אותו ל"חירות" (מאפשר לו לממש את עצמו באופן מלא). <b>שם בעולם החרות, בעדן הציורים וביצירת האידיאלים באופן הראוי לרדת לתפיסת הוית אידיאלים מוגבלים, יוצרי עולמים, מהוי חיים, ממציאי נשמות, ומחדשי צבאי צבאות, מכח הופעתה של תכונת החרות של בינת חיי כל העולמים, בצורתה העליונה, מתגלה הוד הבינה, שהיא דוגמתה של ההכרה הטהורה המתבסמת בבשמי השירה, בנגינת נועם וחדות רננים </b>– ממדרגת "החירות", מקום שבו כל הערכים מצויים בעונג ובאידיאליות שמאפשרים התגשמות בעולם הזה ויצירת חיים, מתגלה "הוד הבינה" שזוהי הקרנה ('הוד') של החכמה עליונה ('בינת חיי כל העולמים') על ערכי העולם הזה; כדוגמת שיר ומנגינה שמבטאים בצורה קצובה רעיונות נשגבים. <b>הירידה אל הנועם, מהערך העליון של הקודש שממעל לכל נועם, היא מאצלת הוד הבינה בכל מערכי ההויה </b>– הירידה מהחכמה העליונה אל עולמנו יוצרת תחושת הרמוניה ('נועם'), והיא מאפשרת את ההקרנה ('ההאצלה') של "הוד הבינה" בכל מרחבי המציאות,<b> והאי עלמא עילאה אף על גב דלאו איהו דינא, דינין מתערין מיניה </b>– ולמרות שעולם החכמה המופשטת אין מגבלות, הרי בחיים שמושפעים ממנו ישנן מגבלות;<b> ושורש הגבורות במקוריותן הוא מגביר עוד את מעמק הנועם בהדר תפארתו </b>– אולם ההתגברות על המגבלות הללו מעמיקה עוד יותר את תחושת הנועם וההרמוניה. <b>אמנם מקום השאיבה המקורית, ששם היש המוחלט שוכן בחביונו, איננו כי אם ברום הקודש, האידיאליות שממעל למדת כל חרות, מפני שאין תוכן של עבדות מוכשר לצאת משם, אפילו אחרי רבוא רבבות של הורדות והשתלשלויות </b>– למרות שכאמור בתהליך הירידה בין העולמות יש סוג של צמצום, הרי במקור העליון של ה"קודש", שהוא למעלה אפילו מ"עולם החירות", אין שום מגבלה ('עבדות'); שכן שם הכל נבחן רק כחלק ממערכת גדולה, רחבה ומקיפה. <b>ממקור החיים, שהוא למעלה מן החיים, שואב ישראל את רוחו, וממעל לכל ערכי עולמים מרחף הוא לתפקידו </b>– ייעודו ההיסטורי של עם ישראל הוא להנחיל את החזון הגדול הגנוז ב"קודש"; לא להסתפק בערך חלקי כזה או אחר אלא להחדיר באנושות את הרעיון הנשגב הכולל כל. <b>אמנם כדי להאיר הארת החיים בכל הנשמות, ובכל מרחבי עולמי עד, הרי אור הקודש של תוכן היש המוחלט מופיע בעדו במלא כל מילואים, ונחלי עדנים שוטפים וזורמים ברוח בינה, אשר בדברי אלהים חיים, שעל ידם שואבים הם כל צמאי נהרת הקודש את אור הקודש בחוסן עוזו </b>– על מנת שהחכמה הנשגבה שישראל מנחילים בעולם תתגלה, יש צורך בפרטי פרטים בכל שלמותם (מצוות), המעניקים חיים לרוח האדם; על ידי הדבקות בתורה ובמצוות ניתן להתחבר לאידאל הקודש הנשגב והחזק, שמעבר לכל פרט. אולם  <b>אם מתשוקת תאות עדנים וחשקת נועם, המתגברת בתוכן הנשמה, מצד תגבורת פרטיות צביונה, יחשוב כל חושב את הנועם למקור ההויה, לתוכן היש, ואליו ישים כל מגמתו, בתואר הנצח, ומגמת דורי דורות </b>– אם מרוב התלהבות ודבקות לשורש העליון והכולל, ינתק אדם את התורה והמצוות ממקור ה"קודש", היינו יתייחס לאחד הערכים הפרטיים או לאחת המצוות כמציאות מוחלטת ונצחית בפני עצמה,<b> אם כי חשק נפלא בפליאות צדקת עולמים ישים שם את משטרו, הרי יסודי החיים הולכים ומתמוטטים </b>– למרות שהוא מתלהב ושם את בטחונו בפרט מופלא, עדיין יהיו לדבר השלכות חמורות,<b> מפני עזיבת האור המרומם אשר לחסנת הקודש שממעל לכל חרות וכל נועם </b>– מפני שהתנתק מהמקור ה"קודש" שהוא היחיד שללא מגבלות, ואילו הפרטים שהם מדרגת "חירות" ו"נועם", עם כל חביבותם, הם בעלי צמצום זה או אחר;<b> ובירידה אחר ירידה בשטפי דורות יוכלו התוכנים להזרות עד כדי מאפליות המחשכים, אשר לכל רשע וכסל, אשר למוקדי שאול, יסודי הבליה וההעדרים בכל גוניהם </b>– וברבות השנים תחול התדרדרות, ערכים שאינם נראים בעיניו לא יהיו חלק מאמונתו, הפירוד והקיצוניות יחדרו ללבבות; ובמקום איזון, עידון וטהרה יתגלו בחיי האדם הטומאה, השנאה וקטנות הדעת. <b>ואותו הצביון המיוחד, שמעוטר בו ישראל, שוכן בחכמת אל דעות ד', ברום קדשה, מכון עזה ותפארת הדר מלכותה, וצביוני כל עולמים ממנה ישאו משך ברכתם, להתהוות, להבנות, להתעלות, ולהשתכלל, להתרומם ולהתקדש עדי עד </b>– האופי הישראלי מחובר באמונתו לחכמה העליונה המקיפה, ומתוך החיבור אליו כל התופעות התרבותיות והחברתיות יקבלו איזון ותיקון אין סופי; יתברכו, יתעלו וישתכלל;<b> ועל כן ברום חוסן אמונת ישראל אור הטוהר של שיגוב החכמה שוכן, האמת העליונה, ממעל לכל הנועמים, ממעל לכל אידיאלי המגמות, המקציבות הגבלות בקצה תכליתן </b>– ובהתאם לזאת, החוסן של האמונה הישראלית הוא החכמה הנשגבת והאמיתית ביותר (תורה) שהיא מעל כל האידיאלים הטובים של העולם הזה, שבסופו של דבר יש גבול למטרתם. <b>בהראות כבוד ד' לישראל במשכן נקדש בכבודו </b>– השיא של התגלות ה' במשכן מלווה באירוע נורא – מות בני אהרן, נדב ואביהו (במדבר ג, ד); שעליו דורשים חז"ל במקום: "מתי התקדש כבודו של ריבונו של עולם? בשעת מיתתם של נדב ואביהו: 'אל תקרי בכבודי אלא במכובדי'". מה המשמעות של דברים אלו? מבאר הרב שבאירוע זה הוכרע שמדרגת הנבואה של משה, ה"קודש", היא גדולה ('מכובדת') יותר מכל אידאל חלקי:<b> ההוראה התורית ממכון החכמה יוצאת היא, והיא מנתחת את כל קויה לפרטיהם ולפרטי פרטיהם, והעולמים המוגבלים, המוגלמים, וכל עלילות מצעדים אשר ליצורי עולמים, על פי מעמק הקודש אשר להחכמה בקדשה כוננו </b>– ישנה הוראה תורנית מקורית, התוכנית העליונה שמעל לכל ערך מוגדר, וממנה יונקים כל ההדרכות הפרטיות ומהלך המאורעות המגולם של יצורי העולם שיסודם בעומק החכמה הקדושה; <b>"ואורייתא מחכמה נפקת" </b>– התורה יוצאת ממקור החכמה ("הקודש"), <b>"ואבא יסד ברתא" </b>– כשם שהאב, החכם, בעל הניסיון, מחנך ('מייסד') את בתו הקטנה במעשים פעוטים, כך גם התורה, מקורה בחכמה עליונה אך פרטיה יורדים עד לעולמנו הגשמי והנמוך; ובכך <b>"ד' בחכמה יסד ארץ"</b>. <b>על כן דוקא ממקור הקודש אשר לאספקלריא המאירה נובעים הם כל הליכות עולם אשר לישראל, והם הם הליכות עולמים אשר יתנו ערובתם לכל היש, לכל אשר נשמה באפו, ולכל אשר תחייהו רוח חיים, לכל יצור נוצר, ולכל מעשה מפעל ותכנית, לבא למכון הקודש, להתאשר באושר הישות המוחלטה, שאין עמו העדר וכליון </b>– משה חזה בנבואתו את ההופעה האלוהית בבהירות ובשלמות, לכן רק תורתו מסוגלת להדריך את עם ישראל לדורי דורות. המצוות, אמנם יורדות עד לחיים הפשוטים ביותר ומקיפות את כל חיי האדם אך הן מחברות את עם ישראל לרעיון הנשגב ביותר לנצח. <b>"והיה הנשאר בציון והנותר בירושלים קדוש יאמר לו"</b>, כלומר <b>"מה קדוש לעולם קיים אף הם לעולם קיימים" </b>– הכל חולף ומשתנה, אולם רק מה שנותר מ"ציון" ו"ירושלים", היינו רק הדבקים בתורת משה – שייכים למדרגת הקודש הנצחית. <b>ונדב ואביהו אשר בזריחת פאר רוחם שאבו תוכן הארתם אז ממעין הבינה, המוכנה כבר להאציל אצילות מוגבלה, להיות משתוה לערכי עולמים, אש זרה הקריבו, "ובקרבתם לפני ד' וימותו" </b>– נדב ואביהו היו במדרגת "הבינה" שכאמור למעלה היא סוג של התגלות ('אצילות') חלקית, אולם התנתקו ממדרגת "הקודש" של תורת משה וחשבו שמדרגתם היא שווה לאידיאל הכללי; ובמקום המשכן, שם שורה רצון ה' המחולל כל, אין מקום לסטייה כלשהי מהאמת השלמה, וזאת הסיבה למותם. <b>"ונועדתי שמה לבני ישראל, ונקדש בכבודי"</b>, היינו <b>וידע ישראל אז עדי עד את יסוד חייו ועולמו, כי ממקור חכמה יצא, וממעיניה העליונים הרי הוא הולך הלוך ומתרוה, אשר רק בהקשבת רב קשב, בקישור למרומי הקודש, ילכו הפלגים עם הבעתם ברבבות גוונים לדברי אלהים חיים, שכולם נתנו מרועה אחד </b>– למרבה הפלא, דווקא על ידי אירוע כה קשה התברר "כבודו" של ה'; התברר שאין לכווץ את התורה לאידאל אחד או שיטה מיוחדת; והרוויה הרוחנית תבוא ממציאת השורש המאחד את הערכים כולם, ומתוך כך יינתן לכל ערך את מקומו הנכון והמדויק. <b>וצמאון ריווי הנועם, אשר לנשמות הטהורות, של מיודעיו של מקום, שבהם נקדש הכבוד, פועל הוא את פעולתו המעוטרה לחיי השעות אשר בשטפי הנצחים </b>– ואותו צימאון למדרגות "הבינה" ו"הנועם" של נדב ואביהוא, למרות טעותם, גרם לרוויה ולבירור "כבוד ה'", ופעל את פעולתו המופלאה לדורי דורות, שב<b>זכותו של פנחס זה אליהו, המקנא לד', בהוראות השעות </b>– מדרגתם של נדב ואביהו, הופיע שוב באישיותו של פנחס שהתגלגלה לאחר מכן באישיותו של אליהו הנביא; שקינאו בהתלהבות קודש באופן זמני, והיה נדמה שכאילו מבטלים ערכים אחרים; אך מכיוון שבאו נשמות אלו אחר מות נדב ואביהו הם נוצרו מאוזנות יותר; <b>ומלאך הברית אשר אנו חפצים שבא יבא, והוא "כאש מצרף וכבורית מכבסים" </b>– ונשמתו של אליהו, שמצד אחד קנא לשם ה', היא מכונה גם "מלאך הברית" שמקרב לבבות בין דורות האומה, וקנאותו היא כדוגמת כור אש וחומרי ניקוי, שדווקא פעולתם החריפה מביא תיקון וניקוי;<b> ואומרו סלה הוא </b>– ומי שאומר זאת מתחבר לנצח: <b>"זכרו תורת משה עבדי, אשר צויתי אותו בחורב על כל ישראל חקים ומשפטים</b>".

<b>בההגות הכמוסהאותה האידיאליות הכמוסה, שממעל לכל העולמים, היא היא המבוקשת מכל טהורי לב וקדושי רעיון, אותה המגמה, שמפני עוצם קדשה, גדלה זהרה ורומה, אינה יכולה להגלות בשום מחשבה מפורטה, בשום רעיון מוקצב, אבל היא מתעלה על כל הגיון, על כל מחשבה ושאיפה נאצלת, ועל כן היא מחיה, מעודדת, מרוממת ומקדשת בתוספות קודש ותעצומה פנימית את כל חיי כל הגות של כל שאיפה כבודה וכל מסכם חיים עדינים, רק אותה השאיפה בהפלגתה היא מכוננת עולמים וצביונם, והיא יוצרת משאת נפש בכל נפש מבורכה.אותו הפרצוף הכמוס, של העולם הנסתר, אנו מבקשים לתקן, למלאותו אורה, להשלימו בכל תיקוניו, עד שיוכלו כל העולמים ושאיפותיהם, כל הנשמות ומגמת חייהם, על ידו להתברך. וכשאנו עוסקים בתורה לשמה, הרי חסדנו עולה מעל שמים, ואמתנו על שחקים, ושמי קודש ושחקי טוהר, הם מתמלאים אור וחיים, משיקוי טללי אורות של אותה ההגות הכמוסה, 'היושבת בסתר עליון וצל שדי' (על פי תהילים צא, א). ומזיו האור של העולם הבא המוחלט, אשר בכל מלא עולמים עולם הבא יקרא נבנים ומשתכללים כל עולמי הזהיים, אשר לכל צביוני תבל ומילואיהם.וישראל עושה חיל, שואב מזיו יום שכולו טוב ושכולו ארוך, להכין כס יה בכל יפעת ממשלתו, על כסא דוד ועל ממלכתו, להכין אותה ולסעדה באמת ובצדקה, המתנשאת ממעל לכל רכרוכית מדוכאה, ומתרוממת בעז קנאת קודש, מקור כל חסד ואמת נצחית, מעתה ועד עולם. "קנאת ד' צבאות תעשה זאת" (ישעיהו לז, לב).הכמוסה </b>– הנסתרת;<b> המגמה </b>– המטרה;<b> ורומה </b>– ורוממותה; <b>מפורטה </b>– מפורטת;<b> מוקצב </b>– מוגבל;<b> נאצלת </b>– נשגבת;<b> ותעצומה </b>– ועוצמה;<b> הגות </b>– מחשבה, הגיג;<b> כבודה </b>– מכובדת;<b> מסכם </b>– סכום;<b> בהפלגתה </b>– בזרימתה, בחוסר הגבלתה;<b> מכוננת </b>– מייסדת;<b> משאת נפש </b>– תקווה;<b> ואמתנו על שחקים </b>– ואמת עולה על שחקי שמיים;<b> טללי </b>– רעננות;<b> בסתר עליון וצל שדי </b>– תחת חסותו של אלוקים העליון ותחת צילו של ה' ('שדי');<b> עולמי הזהיים </b>– העולמות שלנו;<b> צביוני תבל ומילואיהם </b>– גילויי העולם ושלמותיהם;<b> כס </b>– כסא;<b> יפעת </b>– יפי הופעתו;<b> ולסעדה </b>– ולהזין;<b> מדוכאה </b>– עצובה.  

<b>אותה האידיאליות הכמוסה, שממעל לכל העולמים, היא היא המבוקשת מכל טהורי לב וקדושי רעיון </b>– גדולי העולם הטהורים משתוקקים להתמלא דווקא מהשלמות האלוהית הנסתרת, שמעל לכל אידאל ורעיון חלקי. <b>אותה המגמה, שמפני עוצם קדשה, גדלה זהרה ורומה, אינה יכולה להגלות בשום מחשבה מפורטה, בשום רעיון מוקצב, אבל היא מתעלה על כל הגיון, על כל מחשבה ושאיפה נאצלת </b>– שאיפה זו לתיקון המציאות כל כך עמוקה עד שלא ניתן להגדיר אותה במילים קצובות, שכן היא למעלה מכל רעיון מפורט ומוגבל; <b>ועל כן היא מחיה, מעודדת, מרוממת ומקדשת בתוספות קודש ותעצומה פנימית את כל חיי כל הגות של כל שאיפה כבודה וכל מסכם חיים עדינים </b>– דווקא משום כך היא מעניקה לכל מחשבה, שאיפה וצורת חיים עדינה את הרוממות והעוצמה שלהן (כי היא מחברת אותם למקורם האינסופי). <b>רק אותה השאיפה בהפלגתה היא מכוננת עולמים וצביונם, והיא יוצרת משאת נפש בכל נפש מבורכה </b>– רק השאיפה הבלתי-גבולית הזו, יכולה להעניק יציבות לעולם ולעודד שאיפות אנושיות חיוביות. <b>אותו הפרצוף הכמוס, של העולם הנסתר, אנו מבקשים לתקן, למלאותו אורה, להשלימו בכל תיקוניו, עד שיוכלו כל העולמים ושאיפותיהם, כל הנשמות ומגמת חייהם, על ידו להתברך </b>– רצון ה' נמשל בתורת הקבלה לפרצוף נסתר ומטושטש מבחינתנו. ככל שנשלים יותר את עצמנו כך איבריו של פרצוף זה ילכו ויתבלטו. האידאלים, השאיפות והערכים שלנו ילכו ויתברכו. <b>וכשאנו עוסקים בתורה לשמה, הרי חסדנו עולה מעל שמים, ואמתנו על שחקים, ושמי קודש ושחקי טוהר, הם מתמלאים אור וחיים, משיקוי טללי אורות של אותה ההגות הכמוסה, 'היושבת בסתר עליון וצל שדי' </b>– הלומד תורה לשמה (שלא למען לקבל פרס אלא כדי להתחבר אל הרצון הנשגב הזה), מתנשא מעל כל אידאל אנושי, ומתברך מרעננותה של המחשבה הפנימית-אלוהית, שהיא תחת חסותו של אלוקים העליון ותחת צילו של ה'. <b>ומזיו האור של העולם הבא המוחלט, אשר בכל מלא עולמים עולם הבא יקרא, נבנים ומשתכללים כל עולמי הזהיים, אשר לכל צביוני תבל ומילואיהם </b>– ומתוך השאיפות של ה'עולם הבא', שמבטא בעולם המושגים שלנו את העתיד (שהולך ובא), אנו מחזקים את כל הצדדים החיוביים של עולמות ההווה. <b>וישראל עושה חיל, שואב מזיו יום שכולו טוב ושכולו ארוך, להכין כס יה בכל יפעת ממשלתו, על כסא דוד ועל ממלכתו, להכין אותה ולסעדה באמת ובצדקה </b>– התפיסה הישראלית מבססת את חיי העולם הזה מתוך החיבור לעולם הנצחי ('הארוך'), וזאת באמצעות יסוד מדינה שכל מערכותיה מלאות בחסד וביושר נשגב; יופייה של ממשלה זו, שמלאה באמת ובצדקה, היא <b>מתנשאת ממעל לכל רכרוכית מדוכאה, ומתרוממת בעז קנאת קודש, מקור כל חסד ואמת נצחית, מעתה ועד עולם </b>– מתרוממת מעל כל חלישות עגמומית (שמאפיינת מערכות לאומיות חסרות קודש), אלא מתרוממת מתוך חיבור למקור הקודש לנצח נצחים. מכאן גם נובעת 'קנאות' לאומית נכונה – לא מגסות ואנוכיות אנושית, אלא "<b>קנאת ד' צבאות תעשה זאת</b>".


<b>גהקדושה העליונה הכלליתהקדושה העליונה, כשהיא מופיעה על היחיד ועל הצבור, היא מעמידה אותם על המעמד של הרצון העליון, המופיע בכל ההויה כולה, וממילא זורח גם כן בם אותו האור המקורי, שמחיה את אותו הרצון הקדוש והנשגב. הרצון הפרטי אינו אז מצומצם ומאופל, סגור במצרים של ההשגות והמאויים שעל פי התנאים המצומצמים של ההויה, כי אם הוא בוקע ועולה, הולך ומזהיר לאין חקר, ומתאחד הוא בפנימי פנימיות עם הענג העליון, העדן האלהי, בכל מילואו וטובו, היורד לההויה כולה בשפע אורו. התעלות הרצון למרומים עליונים הללו היא מחדשת את כל טפוס ההויה לצד מעלה, חוקי החיים, חוקות שמים וארץ מאירים באור עליון, באור של גדולה, באור של הופעת חיים בכל היש בצורה עליונה, בצורה רחבה ומלאה, באור חי העולמים ומקור חיי החיים.כל התורות, הדינים, הרעיונות, המוסרים, הטבעיות, הסדרים, הנימוסים, החכמות, השירים, הרצונות, זעזועי החיים, תנועות ההויה, התקימותה אחיזתה במדות הישות, אינם אלא אוצרות מלאי אושר, שהרצון המתעלה מכל, בעדנו, בגבורת עוזו ובהוד נצחו, ביסוד תפארתו וברום חשק תפארת מלכותו, יגלה ויראה בהם בזוהר מלא.מהתנועה היותר תחתונה הולכים הדברים כסדרם בלא הפסק עד המרומים העליונים. הישוב המדיני, החיים הפרטיים, המאויים, הדאגות, צרכי הקיום היותר ירודים. החפץ לרומם את הכלל, את האומה כולה, את כל העולם, את כל ההויה, את הנשמות כולן, את כל החושים, הנטיות, לאחד את כל העולמים, לנצח את המות, להעשיר את חיי החיים ממרומי מקוריותם, כל החפצים ההם וכל מה שלמעלה מהם, בלא פרוד וקצוץ, קבועים בנשמת הכלל, בצורת כנסת ישראל, בדמות דיוקנו של יעקב. וכל מה שיש לחלק באלו ההדרגות, בין עליון לתחתון, בין פרטי לכללי, כל אחד נעשה בסיס לחברו, וחברו העליון נעשה לו תוך, נשמה, ואור. הכרח הוא לפתוח את סגור הגניזה, אורהגנוז מוכרח הוא לשלח קרני אורו להחיות רוח שפלים, אי אפשר להשאר במעמד נורא מצומצם כזה שהעולם עומד עליו.אמנם השאיפות היותר עליונות לא ידלגו שום דרגה, הכל צריך להתבסם על ידן ומהן. כשרוצים לתקן הכל, כשרוצים להכשיר את נשמת כל היש לעדן עליון שבעליונים, צריכים לתקן את המדות האנושיות כולן, צריכים להכשיר את חיי הפרט וחיי החברה בהכשר הראוי.השכל הישר, התורה, אור ההופעה האלהית, החזיון שבקדושה, הטוהר שבקדשי קדשים, הדמיון הנאצל, היונק משמי שמי קדם, הכל יעזור לשכלל ולתקן, להפיץ עננים מחשיכים, למול ערלות כל לב ובשר, להרחיב גבול הדעה והשכל, לשחרר את הרוח מכל כבלי סכלות ורשע, לרומם את כל הקטן והנמוך ברעיון ובחפץ, בהכרה ובנטיה, אל מרום האושר של הגודל והגובה, אל המרומים הנעלים מכל שם ותואר, אל העליוניות המוחלטת, שכל זיו וכל זוהר יעומם מול זהרה.לכל מגמה עליונה שבעליונות צריכים להשתמש בכל האמצעים ולשלב את כל הדרכים יחד, לזווגם זה עם זה, באופן שכל דרך יוסיף לחברו אומץ וחיים. אמנות ומלאכה, כשרון מסחר ועז אמת, גבורה וחיל, שירה ויופי, תפלה ותורה, אהבה וחסד מלא, ואומץ רוח מלא עז, בהירות דעה ובקרת רחבה ועשירה, ותם לבב באמונה עליונה, באוצר החיל והחוסן, באוצר הטוב ומקוריותו ועליוניותו, כל היש, כל התארים, כל הניצוצות, הכל בחוברת והכל בסדור, הכל בהבלטה והכל בהתאמה, הכל בחזיון ובכח והכל בפועל ובשליטה ממשית, במלא מובן המציאות והישות, הכל בכלל, הכל יוכל וכוללם יחד.זאת ויותר מזאת היא תמיד צפיתם של גדולי הנשמה. כשהם נטפלים לעסקי החיים הרגילים, הרי הם ממשיכים אור חיים עליונים בעסקי החול הללו ומקדשים אותם, בעד כל העולם כולו, וקל וחומר בעד עצמם. וכן הם מרימים את הערך של כל אותם הענינים הקטנים למעלה רוממה גדולה ונשגבה.אלה הישרים, שצרור החיים העליונים הוא עמהם תמיד, ואור עונג קודש ד' הוא מאיר להם בכל עת, כשהם יורדים לדבר דברי חול פשוטים, הרי הם יודעים ומכירים איך אור החיים של הקודש הכללי מתפלש שמה בכל המחבואים, והם מגלים משם את האור ומביאים אותו בדעה והשכל ובגבורת חיי נשמות אל מקום עליון, אשר שם חיי הקדש מאירים בהרחבה, בגלוי ולא בסתר, בזוהר בולט ונוצץ. כשהם יורדים להסתכל בעולם הסתכלות חצונית, כשהם פונים להתעסק בחכמות חול, גם בדברים זרים, מהכל הם שואבים קרני אור ונצוצות חיי קודש מפוזרים, מהכל עושים עטרות חן, למלאות בהם את אור החיים כולו, למלא את הוד קודש עליון, מכל עבריו.כמה גדולה עבודה זו, כמה דעה עמוקה, בינה נשגבה, טוב לבב ואהבת אמת לכל הבריות, ואור אש קודש של חשק צמאון קרבת אלהים אמת, נטיית התענגות על ד', בכל מלא נשמה. כל אלה ויותר מזה, הנם ממלאים את לבב שרי קודש אלה, היודעים לעמוד בפרץ לגדור גדר, ולשא דעם למרחקים, לבשר תהלות ד' בקצות ארץ באיים רחוקים, להקדיש קודש קדשים, ולפאר פאר חי העולמים.המעמד </b>– הבסיס;<b> ומאופל </b>– וחשוך;<b> והמאויים </b>– והרצונות;<b> הישות </b>– האנושות;<b> עוזו </b>– כוחו;<b> וברום </b>– ובגובה;<b> המדיני </b>– הארצי, הפוליטי;<b> החפץ </b>– הרצון;<b> תוך </b>– פנימיות;<b> הגניזה </b>– הנסתר;<b> בהכשר </b>– בהכנה;<b> הנאצל </b>– המושפע;<b> משמי שמי קדם </b>– מהמקור העליון והקדום;<b> להפיץ </b>– לפזר;<b> ערלות </b>– אטימות;<b> כבלי </b>– אזיקי;<b> יעומם </b>– נראה חשוך;<b> מגמה </b>– מטרה;<b> לזווגם </b>– לחברם;<b> ותם </b>– ושלמות, ותמימות;<b> בחוברת </b>– באחדות מחוברת;<b> נטפלים </b>– מתעסקים;<b> שצרור </b>– שאוסף;<b> מתפלש </b>– חודר; <b>עטרות חן </b>– כתרי יופי;<b> שרי </b>– אדוני;<b> בפרץ </b>– בפריצות.

<b>הקדושה העליונה, כשהיא מופיעה על היחיד ועל הצבור, היא מעמידה אותם על המעמד של הרצון העליון, המופיע בכל ההויה כולה, וממילא זורח גם כן בם אותו האור המקורי, שמחיה את אותו הרצון הקדוש והנשגב </b>– כאשר האוירה החברתית והאישית מושפעת מן הקדושה (באמצעות לימוד התורה), הציבור הכללי והאדם פרטי מתחברים לרצון המקורי של הטוב האלוהי שעומד ביסוד המציאות, ומתחיים מכך. <b>הרצון הפרטי אינו אז מצומצם ומאופל, סגור במצרים של ההשגות והמאויים שעל פי התנאים המצומצמים של ההויה, כי אם הוא בוקע ועולה, הולך ומזהיר לאין חקר, ומתאחד הוא בפנימי פנימיות עם הענג העליון, העדן האלהי, בכל מילואו וטובו, היורד לההויה כולה בשפע אורו </b>– במצב זה, שאיפותיו של האדם מתרחבות, הוא חדל לעסוק בשאיפות אנושיות מוגבלות, ובמקום זאת מתמלא בשאיפה לטוב אלוהי נשגב המפעם בנשמתו. <b>התעלות הרצון למרומים עליונים הללו היא מחדשת את כל טפוס ההויה לצד מעלה, חוקי החיים, חוקות שמים וארץ מאירים באור עליון, באור של גדולה, באור של הופעת חיים בכל היש בצורה עליונה, בצורה רחבה ומלאה, באור חי העולמים ומקור חיי החיים </b>– ככל שהיחיד מישראל מתחבר כך אל רצון ה', כך ההתקדמות העולמית עולה דרגה; החברה האנושית מתעלה, בעלי החיים נעשים עדינים יותר ואפילו חוקי הטבע מקבלים צורה חדשה; וביתר פירוט: <b>כל התורות, הדינים, הרעיונות, המוסרים, הטבעיות, הסדרים, הנימוסים, החכמות, השירים, הרצונות, זעזועי החיים, תנועות ההויה, התקימותה אחיזתה במדות הישות, אינם אלא אוצרות מלאי אושר, שהרצון המתעלה מכל, בעדנו, בגבורת עוזו ובהוד נצחו, ביסוד תפארתו וברום חשק תפארת מלכותו, יגלה ויראה בהם בזוהר מלא </b>– דברי תורה, הלכות פרטיות, תפיסת עולם מחשבתיות ומוסריות, טבעיות החיים, יחסים שבין בני האדם, חכמות החול, שאיפות ומשברי החיים, תנודות הטבע הפוקדות את החברה האנושית – כל אלה מתגלים כחלק ממהלך מאושר של התקדמות הרצון האלוהי המלא גבורה, נצח, שלמות ומלכות. <b>מהתנועה היותר תחתונה הולכים הדברים כסדרם בלא הפסק עד המרומים העליונים </b>– ההתעלות אינה פוסחת על דבר, החל מלמטה עד למעלה:<b> הישוב המדיני, החיים הפרטיים, המאויים, הדאגות, צרכי הקיום היותר ירודים, החפץ לרומם את הכלל, את האומה כולה, את כל העולם, את כל ההויה, את הנשמות כולן, את כל החושים, הנטיות, לאחד את כל העולמים, לנצח את המות, להעשיר את חיי החיים ממרומי מקוריותם, כל החפצים ההם וכל מה שלמעלה מהם, בלא פרוד וקצוץ, קבועים בנשמת הכלל, בצורת כנסת ישראל, בדמות דיוקנו של יעקב </b>– ההתנהלות המדינית, הצרכים הפרטיים הבסיסיים ביותר, הרצון לקדם את מעגלי המציאות, לחבר בין העולמות, להתגבר על המשברים, להעשיר את העולם הזה מתוך מקורו העליון – כל אלה, ויותר מכך, כלולים בנשמת ישראל (המכונה 'דיוקנו של יעקב'). <b>וכל מה שיש לחלק באלו ההדרגות, בין עליון לתחתון, בין פרטי לכללי, כל אחד נעשה בסיס לחברו, וחברו העליון נעשה לו תוך, נשמה, ואור </b>– בניגוד למצב הנוכחי, שבו יש לעיתים טשטוש בין המדרגות הללו (ולא ברור מי למעלה ממי), הרי במצב המתוקן קיימת היררכיה ביניהן – כל מדרגה נמוכה משמשת כמסגרת לזו שמעליה, והמדרגה שמעליה ממלאת בתוכן את זו שמתחתיה. בין כה וכה, <b>הכרח הוא לפתוח את סגור הגניזה, אור הגנוז מוכרח הוא לשלח קרני אורו להחיות רוח שפלים, אי אפשר להשאר במעמד נורא מצומצם כזה שהעולם עומד עליו </b>– ריבונו של עולם מוביל מהלך של תיקון שיחשוף את פוטנציאל הקדושה הנסתר של העולם, מפני שלא ניתן להישאר במוגבלות הנוכחית של המציאות. <b>אמנם השאיפות היותר עליונות לא ידלגו שום דרגה, הכל צריך להתבסם על ידן ומהן. כשרוצים לתקן הכל, כשרוצים להכשיר את נשמת כל היש לעדן עליון שבעליונים, צריכים לתקן את המדות האנושיות כולן, צריכים להכשיר את חיי הפרט וחיי החברה בהכשר הראוי </b>– לעתיד, כל פינה בחיים תקבל משמעות וערך מוסרי; ולשם כך יש לרדת ולטפל גם בתיקון מידות הנפש: רק כשאדם יתקן את חייו הפשוטים ביותר יוכלו השאיפות הרוחניות לחדור לחייו. <b>השכל הישר, התורה, אור ההופעה האלהית, החזיון שבקדושה, הטוהר שבקדשי קדשים, הדמיון הנאצל, היונק משמי שמי קדם </b>– לעתיד לבוא כל הכוחות ישתלבו לתיקון העולם: החשיבה האנושית, התורה, ההשראה הנבואית (שמגיעה מדמיון המושפע מהמקור הנבואי הקדום) –<b> הכל יעזור לשכלל ולתקן, להפיץ עננים מחשיכים, למול ערלות כל לב ובשר, להרחיב גבול הדעה והשכל, לשחרר את הרוח מכל כבלי סכלות ורשע, לרומם את כל הקטן והנמוך ברעיון ובחפץ, בהכרה ובנטיה, אל מרום האושר של הגודל והגובה, אל המרומים הנעלים מכל שם ותואר, אל העליוניות המוחלטת, שכל זיו וכל זוהר יעומם מול זהרה </b>– כל אלה יגרמו לפתוח את הלבבות; להרחיב את אופקי הרוח; להתעלות מעל מגבלות היצר; להשתחרר מהקטנוניות במחשבה וברצון; להתחבר אל האושר המוחלט של העליונות האלוהית שהיא מעל כל הגדרה. <b>לכל מגמה עליונה שבעליונות צריכים להשתמש בכל האמצעים ולשלב את כל הדרכים יחד, לזווגם זה עם זה, באופן שכל דרך יוסיף לחברו אומץ וחיים </b>– על מנת שמטרה עליונה תופיע בעולם יש לקחת תחומים שונים, שלכל אחד יש אופי ייחודי, ולחבר אותם יחדיו: <b>אמנות ומלאכה, כשרון מסחר ועז אמת, גבורה וחיל, שירה ויופי, תפלה ותורה, אהבה וחסד מלא, ואומץ רוח מלא עז, בהירות דעה ובקרת רחבה ועשירה, ותם לבב באמונה עליונה </b>– מהאנשים שעסוקים בעמל כפיים ודרך אנשי השיווק והמסחר, האומנים, המשוררים, ועד אנשי הרוח מכל הסוגים, אלו הנוטים להשכלה ומחקר ואלו בעלי הרגש התמים; <b>באוצר החיל והחוסן, באוצר הטוב ומקוריותו ועליוניותו, כל היש, כל התארים, כל הניצוצות, הכל בחוברת והכל בסדור, הכל בהבלטה והכל בהתאמה, הכל בחזיון ובכח והכל בפועל ובשליטה ממשית, במלא מובן המציאות והישות, הכל בכלל, הכל יוכל וכוללם יחד </b>– באוצר האלוהי העליון הכל מתחבר והכל מסודר; כל אחד מן הכוחות הללו מוצא מחד גיסא את ייחודו ('הבלטתו'), ומאידך גיסא את התאמתו לשאר; הפוטנציאל מתממש במילואו; ומכולם יחד יצא שבחו של ריבונו של עולם. <b>זאת ויותר מזאת היא תמיד צפיתם של גדולי הנשמה </b>– זוהי שאיפתם של גדולי הנשמה (ועוד למעלה מזה); <b>כשהם נטפלים לעסקי החיים הרגילים, הרי הם ממשיכים אור חיים עליונים בעסקי החול הללו ומקדשים אותם, בעד כל העולם כולו, וקל וחומר בעד עצמם. וכן הם מרימים את הערך של כל אותם הענינים הקטנים למעלה רוממה גדולה ונשגבה </b>– גדולי הרוח, הדבקים ברצון ה', מלאים ברעיון נשגב זה, ובעת שהם מתעסקים בענייני החול מוצאים בתוכם משמעות עמוקה בכל מעשה ומעשה, וזו מקרינה לכל הסובבים אותם, ותיקון רוחני מחלחל לעולם כולו. <b>אלה הישרים, שצרור החיים העליונים הוא עמהם תמיד, ואור עונג קודש ד' הוא מאיר להם בכל עת, כשהם יורדים לדבר דברי חול פשוטים, הרי הם יודעים ומכירים איך אור החיים של הקודש הכללי מתפלש שמה בכל המחבואים, והם מגלים משם את האור ומביאים אותו בדעה והשכל ובגבורת חיי נשמות אל מקום עליון, אשר שם חיי הקדש מאירים בהרחבה, בגלוי ולא בסתר, בזוהר בולט ונוצץ </b>– מתוך שחייהם של הצדיקים מלאים כל העת ברוחניות ובטהרה כל מפגש עם חיי המעשה מתחבר לעולמם המיוחד; הם מוצאים את הטוב המסתתר בכל פרט ומבליטים אותו כלפי חוץ. <b> כשהם יורדים להסתכל בעולם הסתכלות חיצונית, כשהם פונים להתעסק בחכמות חול, גם בדברים זרים, מהכל הם שואבים קרני אור ונצוצות חיי קודש מפוזרים, מהכל עושים עטרות חן, למלאות בהם את אור החיים כולו, למלא את הוד קודש עליון, מכל עבריו </b>– כשגדולים אלו עוסקים בחכמה, מכל סוג שהוא, הם מוצאים בכל אחת מהן את הגרעין המוסרי שבה. במצב זה, החכמה האנושית לא מתנגדת לתורה אלא משלימה אותה. היא חושפת כיצד רצון ה' הטמון בתורה מתגלה לפרטים, בכל חכמה ובכל מצבי החיים. <b>כמה גדולה עבודה זו, כמה דעה עמוקה, בינה נשגבה, טוב לבב ואהבת אמת לכל הבריות, ואור אש קודש של חשק צמאון קרבת אלהים אמת, נטיית התענגות על ד', בכל מלא נשמה, כל אלה ויותר מזה, הנם ממלאים את לבב שרי קודש אלה, היודעים לעמוד בפרץ לגדור גדר, ולשא דעם למרחקים, לבשר תהלות ד' בקצות ארץ באיים רחוקים, להקדיש קודש קדשים, ולפאר פאר חי העולמים </b>– כשמתעלים לרובד כל כך עמוק מקבלים החיים משמעות כבירה. האדם מתעלה להשקפת עולם מקיפה ורחבה, ההשתוקקות להתמלא ברצון ה' ממלאת את כל חייו. תפיסת עולם עמוקה זו גם עתידה להתמודד עם האתגרים החדשים של הדורות האחרונים. היא נותנת עומק אמיתי לחיים ומבשרת את התגלות שם ה' בעולם, את התיקון התרבותי שעם ישראל עתיד להנחיל לתרבות האנושית. 

<b>דחיי הקדושהכיצד היא הקדושה, מאירים את הדעת בבירור ההכרות היותר טהורות ועליונות, מתוך מילוי האורה של ההכרה בא החפץ הקבוע להיות תמיד שרוי בספירה כזאת שחיי הרוח העליונים שולטים שם. מתוך התגברותה של ההכרה, המכה גלים בתהום החפץ, מתפתחים רשמי הענוגים העליונים, הקישור הנפשי לצורה של חיים רוממים הולך ומתחזק, עד שמרכז החיים הולך ונקבע במרומים הללו.חושי הבשר הולכים ומתעדנים, וכל המשך הנאוה שלהם מתמזג בהופעה של אצילות קודש, עד ששלהבת החיים ועירותם נעשה כולו קדוש ונשגב. החיים הרגילים אינם מתבטלים מתכונתם, השיג והשיח האנושי הרגיל, חיי הגוף היחידי, וחיי החברה, הנמוס והכבוד, אינם מתטשטשים, אבל הם עולים במעלה אידיאלית. מהות החיים מתרוממת, מגמתם מתקדשת. הרצון לטוב עליון, כללי ומקיף, ועם זה גם פרטי וחודר, הולך ומתבטא בביטוי חי בההגלמה המעשית. הגודל של החיים האלהיים, חיי הקודש שבמציאות, חיי הנשמות, המלאכים, החיים הצורתיים, שהוד היושר, ותפארת הגבורה, המרופדת בצדק ואמת, רקומים בהם, הולכים ומשתלמים, והאדם כולו נעשה בכל הרגשותיו, מחשבותיו, רצונותיו וחפציו, מדותיו, תאותיו, הרהוריו, וחזיונות דמיונו, כולו מלא שרשים איתנים, שיונקים מכל ההויה הטבעית, ושלמעלה מן הטבע, שמתמימים את החיים המוגבלים עם החיים שלמעלה מכל גבול, שעושים תמיד את האדם היחידי לכח מרכז את הכל, בלהט אידיאל קבוע, רם עד אין קץ, וחובק את כל, עד בלי אבד גם ניצוץ קל. ויושר אלהי, ואמת שמימית נצחית, ומוסר אנושי, ודרכי שלום ונועם, מתלכדים יחד. ומעלה אחר מעלה באה ההכרה של חפץ ד' בעולמו, של אידיאל היצירה הכללית, עד לידי התגלות של מקור למגמה, הנאותה לפי גדלה לקשרה בקשר של מבטא הרצון, שאנו כבר באים למצב של חופש כזה, ליחס אותו לאלהי מרום, יוצר כל, שאין חקר לגדולתו. ותואר הגודל מתמלא מפגימותיו, והולך ומרוה נחת את האדם, המלא אושר אלהי בכל חייו, ואת כל היקום העומד ברוח חכמת אלהים חיים.שרוי </b>– מצוי;<b> בספירה </b>– בדרגה;<b> בתהום החפץ </b>– בעומק הרצון; <b>הנאוה </b>– היפה;<b> ועירותם </b>– ועירנותם;<b> השיג והשיח </b>– הדיבור, ובהקשר שלנו: ההתנהלות;<b> מגמתם </b>– מטרתם;<b> בההגלמה </b>– בהתגשמות;<b> הצורתיים </b>– בעלי הצורה החומרית;<b> רקומים </b>– שזורים;<b> שמתמימים </b>– שמשלימים;<b> רם </b>– מרומם;<b> אבד </b>– לאבד;<b> הנאותה </b>– המתאימה;<b> חקר </b>– יכולת למידה;<b> ותואר </b>– והתגלות.

<b>כיצד היא הקדושה, מאירים את הדעת בבירור ההכרות היותר טהורות ועליונות, מתוך מילוי האורה של ההכרה בא החפץ הקבוע להיות תמיד שרוי בספירה כזאת שחיי הרוח העליונים שולטים שם </b>– בשיאה של עבודת ה' ניצבת מידת "הקדושה". כיצד מצליח האדם להגיע למדרגה זו? על ידי לימוד התורה בעמקות ובהתמדה, הרעיונות העמוקים שבה חודרים ללבבו והאדם מתמלא ברצון להיות מצוי תמיד במדרגת חיי הרוח.<b> מתוך התגברותה של ההכרה, המכה גלים בתהום החפץ, מתפתחים רשמי הענוגים העליונים, הקישור הנפשי לצורה של חיים רוממים הולך ומתחזק, עד שמרכז החיים הולך ונקבע במרומים הללו </b>– ככל שההכרה הזו מתגברת ומכה גלים בעומק הרצון, כך חש אדם יותר עונג והזדהות עם חיי הרוח, ומרכז הכובד של חייו עובר למדרגה זו; <b>חושי הבשר הולכים ומתעדנים, וכל המשך הנאוה שלהם מתמזג בהופעה של אצילות קודש, עד ששלהבת החיים ועירותם נעשה כולו קדוש ונשגב </b>– במדרגת הקדושה, אדם אינו נשלט על ידי יצריו אלא ממלא אותם במשמעות עדינה, והיופי שקיים בחושים הגופניים משתלב בהתגלות אצילית רוחנית, עד שכל עוצמת ונמרצות החיים נעשות קדושות. <b>החיים הרגילים אינם מתבטלים מתכונתם, השיג והשיח האנושי הרגיל, חיי הגוף היחידי, וחיי החברה, הנמוס והכבוד, אינם מתטשטשים, אבל הם עולים במעלה אידיאלית </b>– במידת הקדושה אין ביטול של החיים האנושיים. הקדוש מוצא משמעות נצחית בכל גילוי חיים ולכן הוא מוצא טעם להקפיד גם על מוסר טבעי, דרך ארץ ויחסים תקינים עם החברה הסובבת אותו. <b>מהות החיים מתרוממת, מגמתם מתקדשת </b>– המהות הפנימית של החיים הופכת להיות קדושה והכל מתרומם עימה;<b> הרצון לטוב עליון, כללי ומקיף, ועם זה גם פרטי וחודר, הולך ומתבטא בביטוי חי בההגלמה המעשית </b>– חיי האדם מתמלאים בשאיפות עמוקות ונשגבות היורדות לפרטי פרטים המתגשמים בחיי המעשה. <b>הגודל של החיים האלהיים, חיי הקודש שבמציאות, חיי הנשמות, המלאכים, החיים הצורתיים, שהוד היושר, ותפארת הגבורה, המרופדת בצדק ואמת, רקומים בהם, הולכים ומשתלמים </b>– החיים האלוהיים בכל גילוייהם: הכוחות הרוחניים (נשמות ומלאכים), הכוחות בעלי הצורה המעשית – ששזורים ביושר, פאר, גבורה, צדק ואמת – הולכים ומשתכללים;<b> והאדם כולו נעשה בכל הרגשותיו, מחשבותיו, רצונותיו וחפציו, מדותיו, תאותיו, הרהוריו, וחזיונות דמיונו, כולו מלא שרשים איתנים, שיונקים מכל ההויה הטבעית, ושלמעלה מן הטבע, שמתמימים את החיים המוגבלים עם החיים שלמעלה מכל גבול </b>– האדם נעשה לכוח מרכזי המחבר בין עולמות רחוקים: בין רגשות, מחשבות, רצונות, מידות, יצרים חושיים ודמיונות לבין השורשים העמוקים של המציאות שיונקים מהעולם העל-טבעי, ומאפשרים להשלים את הממד המוגבל עם העולם שמעל הגבולות; והשורשים הנצחיים הללו <b>עושים תמיד את האדם היחידי לכח מרכז את הכל, בלהט אידיאל קבוע, רם עד אין קץ, וחובק את כל, עד בלי אבד גם ניצוץ קל </b>– גורמים לאיש הקדוש להיות החולייה שמחברת את הכל בלהט נצחי ומרומם, בלא להותיר שום דבר מחוץ לחיבור הלזה – <b>ויושר אלהי, ואמת שמימית נצחית, ומוסר אנושי, ודרכי שלום ונועם, מתלכדים יחד</b>.<b> ומעלה אחר מעלה באה ההכרה של חפץ ד' בעולמו, של אידיאל היצירה הכללית, עד לידי התגלות של מקור למגמה, הנאותה לפי גדלה לקשרה בקשר של מבטא הרצון, שאנו כבר באים למצב של חופש כזה, ליחס אותו לאלהי מרום, יוצר כל, שאין חקר לגדולתו </b>– וכך, שלב אחרי שלב, האנושות הולכת ומגלה את המשמעות של הבריאה העולמית, עד שיכולה לייחס זאת באופן מפורש לאלוהות. <b>ותואר הגודל מתמלא מפגימותיו, והולך ומרוה נחת את האדם, המלא אושר אלהי בכל חייו, ואת כל היקום העומד ברוח חכמת אלהים חיים </b>– והציור של האלוהות, שנפגם בשימוש המילה "רצון", לא נפגם באמת אלא נוצר היחס הנכון כלפי הבורא (או ההתגלות האלוהית הולכת ומתמלאה דרך החסרונות והטעויות שבמהלך ההיסטוריה), ומצב זה ממלא במשמעות את חיי האדם הפרטי ואת היקום כולו. 

<b>הרשמי הקודשמתחילים אנחנו לקלוט את רשמי הקודש מעט מעט, נקודה אחר נקודה מתנוצצת עלינו, כמטר וכרביבים יורדים הם עלינו, הופעות שחקים אלו, בהתקבצם, יעשו כולם אבוקת אור גדולה אחת, ייסדו בנשמתנו את מרכזם, ומסלולם יחדור את כל עצמיות הויתנו.והננו הולכים ומתכשרים אל הסיגול של הנשמתיות הכללית, שבכל האורות הנקודיים היא ממלאה את התפשטות חייה. רשמי </b>– גילויי;<b> וכרביבים </b>– וכגשמים;<b> שחקים </b>– שמיימיות;<b> הויתנו </b>– קיומנו;<b> ומתכשרים </b>– ונהיים מוכשרים, מוכנים;<b> הסיגול </b>– ההתרגלות;<b> הנקודיים </b>– הפרטיים. 

<b>מתחילים אנחנו לקלוט את רשמי הקודש מעט מעט, נקודה אחר נקודה מתנוצצת עלינו, כמטר וכרביבים יורדים הם עלינו, הופעות שחקים אלו </b>– ספיגת גילויי הקודש לא נעשית בבת אחת אלא התכנים השמיימיים מתעכלים בנפשנו טיפה אחר טיפה. <b>בהתקבצם, יעשו כולם אבוקת אור גדולה אחת, ייסדו בנשמתנו את מרכזם, ומסלולם יחדור את כל עצמיות הויתנו </b>– כשהטיפות מתקבצות יחדיו עולה מכולן רצון מרכזי אחד שמתיישב בנפש האדם וחודר לעומק חייו. <b>והננו הולכים ומתכשרים אל הסיגול של הנשמתיות הכללית, שבכל האורות הנקודיים היא ממלאה את התפשטות חייה </b>– ככל שהאדם מעמיק יותר כך נהיה מוכשר להסתגל אל נשמת התורה שמתפשטת ומתרחבת בכל פרטיה והדרכותיה.

<b>והוספות הקדושהבאים אורות הקודש, על ידי לימוד התורה, על ידי הגיון חכמה, על ידי קיום המצות, על ידי הדרכות המוסר והמדות הטובות, כל אחד מסוג מיוחד, מגוון מיוחד, והם מתרכבים בתוך הנשמה העסוקה בהם, מרוממים הם את ערכה, מוסיפים לה חיים עצמיים מקוריים.והוספה זו ספוגה היא מכל היש הרוחני, שהיש הגשמי והמעשי כלול כבר בתוכו, כלול הוא מכל המצוי, ומשביע ומרוה את הנשמה ומטעימה מכל, והיא באיתניותה חוזרת היא ומשפיעה ממקור חילה הפנימי אל הכל.והאורות הרוחניים בעצמם, שמהם באו תוספות החיים הללו אליה, חוזרים ומאירים באור יקר, באור נהדר ונערב, מלא נגוהות, מלא תעצומה, וברכת שדי מתגדלת ועולה כפורחת.אשרי האיש הגורם ברכת עולמים זאת בכל מעשיו ודרכיו, זהו איתן העולם.מתרכבים </b>– נכנסים, חודרים; <b>היש </b>– המציאות, העולם;<b> באיתניותה </b>– בחוזקה;<b> חילה </b>– כוחה;<b> יקר </b>– גדול;<b> ונערב </b>– ואהוב;<b> נגוהות </b>– אורות;<b> איתן </b>– חוזק, יסוד.

<b>באים אורות הקודש, על ידי לימוד התורה, על ידי הגיון חכמה, על ידי קיום המצות, על ידי הדרכות המוסר והמדות הטובות, כל אחד מסוג מיוחד, מגוון מיוחד </b>– כל פעולה רוחנית של האדם – לימוד תורה, העמקה בחכמה, קיום מצוות, שיפור האישיות – יש בה גוון ייחודי של אור. <b>והם </b>– האורות הללו,<b> מתרכבים בתוך הנשמה העסוקה בהם, מרוממים הם את ערכה, מוסיפים לה חיים עצמיים מקוריים </b>– חודרים לנשמת האדם, מרוממים את חייו ומוסיפים לה חיבור למקורה האלוהי. <b>והוספה זו ספוגה היא מכל היש הרוחני, שהיש הגשמי והמעשי כלול כבר בתוכו, כלול הוא מכל המצוי, ומשביע ומרוה את הנשמה ומטעימה מכל, והיא באיתניותה חוזרת היא ומשפיעה ממקור חילה הפנימי אל הכל </b>– מאחורי האורות הללו נמצא הרצון האלוהי האין סופי לטוב – שכולל הן את הממד הגשמי והן את הרוחני – והוא מעניק לנשמה את סיפוקה, והיא בתורה מכה גלי אור חזרה לאורות הללו. <b>והאורות הרוחניים בעצמם, שמהם באו תוספות החיים הללו אליה, חוזרים ומאירים באור יקר, באור נהדר ונערב, מלא נגוהות, מלא תעצומה, וברכת שדי מתגדלת ועולה כפורחת </b>– והגלגל ממשיך להתגלגל: האורות הללו (שהם מקור הברכה של הנשמה) חוזרים ומאירם באור עוד יותר גדול למציאות, והעולם הולך ונעשה מתוקן. <b>אשרי האיש הגורם ברכת עולמים זאת בכל מעשיו ודרכיו, זהו איתן העולם </b>– האדם הדבק במדרגה זו גורם לברכה נפלאה בעולם, והוא הבסיס המוסרי האיתן שעליו עומדת המציאות. 

<b>זעדן הקדושההמחשבות העליונות של הקדושה, הנובעות ממקור הקודש, מאור התורה והחכמה, הן מעדנות את הנפשות מוסיפות בהן אור של חיים אמתיים, וחכמים יחידים המתנשאים לעדן עליון זה על ידי קישור נשמתם במעדנות זיו החכמה העליונה, על ידי קישורם אל כל ההמון כולו, הם מעדנים גם נשמותיהם. ביותר הדבר פועל בישראל, מפני הקישור האחדותי הפנימי שיש לעם פלאות, עם אחד זה.וכל מה שמתבררת אמת זו יותר לשרידים אשר ד' קורא, הם מתחזקים באחיזתם בתורה העליונה. ואפילו כשהדבר מזדמן שמצד מניעות מצביות, גופניות וצדדיות, מתעלם האור של העדן מהם, וזיו החכמה והקדושה העליונה מתגלה עליהם בלא קרני ההוד של השמחה והתפארת המלאים, מכל מקום מתחזקים הם בעבודתם, ואינם עוזבים את מעמדם, מיחלים הם לתשועת ד', שעוד ישוב ויאיר להם אורו.ובין כה וכה יודעים הם בידיעה גמורה, שכל מה שהם יותר מתנשאים ברום מעלה של הציורים הקדושים העליונים, עושים הם פעולה ממשית להעלות נשמות רבות מתהומות שיקועם, להעלות אבני חן יקרות משפל המצב אשר הורדו שם על ידי המון תלאות גשמיות ורוחניות. ועל ידי העירוב הבלתי ניכר שזרמי אורותיהם של קדישי עליונים הללו מעורבים הם עם החפצים והנטיות של כל ההמון כולו, עצם החיים הולך ומתעדן, שמחת החיים הפנימית מתעלה, ורגש הטוב והיושר, ואור הקודש העלום הולך ומתגלה מבין החרכים, והעולם כולו נעשה שוה הרבה יותר בערכו.ופרי העבודה מתראה במקומות אשר אין עולה על שום דעת לשער מי הם המברכים שם, מי הם המזילים טללי הנועם, מי הם המכניסים רגשי השלום והידידות, מי הם הגורמים להישרת השכל, לאיזור הכח, לעדינות הרוח, והגדלת התקוות, כל אלה רסיסים הם מעולם האורה, החי בנשמתן של ישרים עליונים. הם הם נגידי העולם, שרי הקודש, האוהבים הגדולים של כל המעשים, שרוח החסד והאהבה של רבון כל העולמים שרויה בנשמותיהם, הם הם בעלי הרצון החזק להאיר ולהיטיב, לפאר ולשמח, לכבד ולהדר את הכל, הם הם קדושי אלהים המכובדים, שהכבוד שרוי אתם, שהוא מתיחד עם נשמתם, שאיננו פורש מהם גם כשהעולם כולו מביט עליהם בלעג ובוז, הם הם החושבים העליונים, הענוים הגדולים, המלאים גאות ד', החלשים במבט החצוני, ומלאים עז וגבורה פנימית לאין תכלית, 'גבורי כח עושי דבר ד'' (על פי תהילים קג, כ).המתנשאים </b>– המתרוממים;<b> במעדנות </b>– בעונג;<b> פלאות </b>– נפלא; מופלא;<b> לשרידים </b>– לבודדים; <b>מניעות מצביות </b>– עיכובים זמניים, שקשורים למצב מסוים;<b> מיחלים </b>– מקווים;<b> מתהומות שיקועם </b>– מעומק שפלותם;<b> משפל </b>– מתחתית;<b> תלאות </b>– קשיים; <b>החפצים </b>– הרצונות; <b>העלום </b>– הנסתר, הפוטנציאלי;<b> החרכים </b>– הרווחים;<b> מתראה </b>– מתגלה;<b> המזילים טללי הנועם </b>– המשפעים רעננות של תחושות נעימות;<b> לאיזור </b>– לכינוס;<b> נגידי </b>– מנהיגי;<b> שרוי </b>– מצוי.

<b>המחשבות העליונות של הקדושה, הנובעות ממקור הקודש, מאור התורה והחכמה, הן מעדנות את הנפשות, מוסיפות בהן אור של חיים אמתיים, וחכמים יחידים המתנשאים לעדן עליון זה על ידי קישור נשמתם במעדנות זיו החכמה העליונה </b>– רעיונות הקדושה המופשטים מעדנים את אישיותם של ההוגים בהם, ומחברים את נשמתם לעונג המוחלט שמצוי במדרגת החכמה העליונה.<b> על ידי קישורם אל כל ההמון כולו, הם מעדנים גם נשמותיהם, ביותר הדבר פועל בישראל, מפני הקישור האחדותי הפנימי שיש לעם פלאות, עם אחד זה </b>– מתוך הקשר של צדיקים אלו אל הציבור הרחב, הם מרוממים גם את התרבות החברתית; במיוחד נכון הדבר בעם ישראל הפלאי שנשמות בניו קשורות זו עם זו בחיבור עמוק. <b>וכל מה שמתבררת אמת זו יותר לשרידים אשר ד' קורא, הם מתחזקים באחיזתם בתורה העליונה </b>– וככל שהצדיקים מבינים יותר תובנה עמוקה זו, הרי שמתגברת בהם ההשתוקקות להידבק בפנימיות התורה;<b> ואפילו כשהדבר מזדמן שמצד מניעות מצביות, גופניות וצדדיות, מתעלם האור של העדן מהם, וזיו החכמה והקדושה העליונה מתגלה עליהם בלא קרני ההוד של השמחה והתפארת המלאים, מכל מקום מתחזקים הם בעבודתם, ואינם עוזבים את מעמדם, מיחלים הם לתשועת ד', שעוד ישוב ויאיר להם אורו </b>– וגם בעת שישנו מצב זמני שבו ישנו עיכוב כלשהו – גופני או אחר – שמונע מהם להיות במדרגה עליונה זו (למשל מחלה שגורמת להם לכאב וחוסר שמחה), הם אינם מתייאשים אלא מתמלאים תקווה שעוד ישובו לתחושת השלמות. <b>ובין כה וכה יודעים הם בידיעה גמורה, שכל מה שהם יותר מתנשאים ברום מעלה של הציורים הקדושים העליונים, עושים הם פעולה ממשית להעלות נשמות רבות מתהומות שיקועם, להעלות אבני חן יקרות משפל המצב אשר הורדו שם על ידי המון תלאות גשמיות ורוחניות </b>– בכל מצב שלא יהיה, אותם צדיקים יודעים שגם אם כעת ישנה מניעה מסוימת להשפעתם הגלויה במציאות, הרי ככל שהם מתרוממים בעצמם, הדבקות שלהם בריבון העולמים משנה את המציאות ומעוררת הרהורי תשובה בלב אנשים שהתרחקו מאור התורה והגיעו למצבים נמוכים עקב תלאות אלה ואחרות. <b>ועל ידי העירוב הבלתי ניכר שזרמי אורותיהם של קדישי עליונים הללו מעורבים הם עם החפצים והנטיות של כל ההמון כולו, עצם החיים הולך ומתעדן, שמחת החיים הפנימית מתעלה, ורגש הטוב והיושר, ואור הקודש העלום הולך ומתגלה מבין החרכים, והעולם כולו נעשה שוה הרבה יותר בערכו </b>– ובאמצעות 'הערבוב' הסמוי הזה של נשמת הצדיקים עם רצונותיו של הציבור הרחב, המציאות הולכת ומתעדנת, והקדושה הפוטנציאלית שהייתה גנוזה בלבבות הולכת ויוצאת יותר אל הפועל. <b>ופרי העבודה מתראה במקומות אשר אין עולה על שום דעת לשער מי הם המברכים שם, מי הם המזילים טללי הנועם, מי הם המכניסים רגשי השלום והידידות, מי הם הגורמים להישרת השכל, לאיזור הכח, לעדינות הרוח, והגדלת התקוות, כל אלה רסיסים הם מעולם האורה, החי בנשמתן של ישרים עליונים </b>– השינוי המוסרי שזורעים הצדיקים בעולם הולך ומתגלה באופן שלא ניתן לדעת באופן מדויק מהו מקור ההשפעה. נולדים תהליכים ארוכים ומורכבים בתרבות האנושית שמיישרים את החשיבה, מוסיפים כוח מוסרי, עדינות, תקווה, חסד וכו'. השינויים הללו אינם אלא ביטוי קלוש של השפעתם הנסתרת של הצדיקים, שהחלה לזרוע את זרעיה בעולם ובישראל.  <b>הם הם נגידי העולם, שרי הקודש, האוהבים הגדולים של כל המעשים, שרוח החסד והאהבה של רבון כל העולמים שרויה בנשמותיהם </b>– אותם צדיקים מכריעים בפעולתם את מצבו הרוחני של העולם כולו ובכך הם אלו ששולטים באמת על המציאות; <b>הם הם בעלי הרצון החזק להאיר ולהיטיב, לפאר ולשמח, לכבד ולהדר את הכל, הם הם קדושי אלהים המכובדים, שהכבוד שרוי אתם, שהוא מתיחד עם נשמתם, שאיננו פורש מהם גם כשהעולם כולו מביט עליהם בלעג ובוז, הם הם החושבים העליונים, הענוים הגדולים, המלאים גאות ד', החלשים במבט החצוני, ומלאים עז וגבורה פנימית לאין תכלית </b>– כלפי חוץ הם נראים אמנם כחלשים וחסרי השפעה; והעולם מביט עליהם בזלזול ובבוז, אך אין זה מטריד אותם, הם לא עסוקים בעצמם אלא בתיקון המציאות. הם מלאים בעוצמת חיים פנימית שאינה עוזבת אותם גם שאחרים אינם מעריכים זאת; הם <b>גבורי כח עושי דבר ד'</b>.


<b>חדומית הקדושה הכלליתהקדושה העליונה היא קדושת הדומיה, קדושת ההויה, שהאדם מכיר את עצמו בטל בפנימיותו הפרטית וחי חיים כלליים, חיי כל, מרגיש הוא חיי הדומם, הצומח והחי, חיי הכלל כולו, של כל מדבר, של כל איש מאישי האדם, חיי כל שכל וכל מכיר, כל משיג וכל מרגיש, וההויה כולה מתעלה עמו למקורה והמקור מתגלה תמיד עליה ועליו ברוב הדר, בהוד קדושה באמת ובנחת. כל האושר, כל הטוב והיושר, כל העז והתפארת, כל החיל והגבורה שופעים עליו, אורו של עולם הוא יסודו ואומץ המשכת חייו, בזכותו נזון העולם כולו, וכאין וכאפס הוא בעיניו, הוא אינו מתקדש, נבדל ונפרש, חי הוא וכל חייו קודש קודשים, חיי חיים הם, דופקי לבבו, מרוצת דמו, שאיפות נפשו, הסתכלותו ומבט עיניו, הכל חיי אמת, חיי גבורה אלהית שוטפים בהם ועל ידם. אם יפיל עצמו קדוש הדומיה לעבודה מצומצמת, בתפלה, בתורה, בצמצום מוסריות ודיקנות פרטיות, יסבול וידוכא, יחוש כי נשמה מלאה כל היקום לוחצים בצבתים, להסגירה במועקה מצומצמת של מדה, של התוית דרך מיוחד, בשעה שכל הדרכים יחד הנם לפניו פתוחים, כולם מלאים אור, כולם אוצרים חיים. החוצפא שבעקבתא דמשיחא באה מתוך תשוקה פנימית לקדושת הדומיה העליונה, וסוף שתגיע לה, כי עתידין ישראל להיות עומדים לפנים ממחיצתן של מלאכי השרת, "ואלו שואלים להם מה פעל אל, מה חידוש יש בישיבה של מעלה" (ירושלמי שבת לט, ב). בניהם עתידים להיות נביאים מהמדרגה היותר עליונה, ממדרגתו של משה רבנו ומזיהרא עילאה דאדם הראשון, עץ החיים כולו בכל עמק טובו יתגלה בהם ועל ידם. להביא אורה עליונה זו לעולם צריכים עבודת צדיקים מלאי חסד עליון, המגלים בהגיון לבם וחישת נשמתם את אוצר הטוב הגנוז בסגולת הסגולה של חיי ישראל, מעבר מזה, והמון קשור בקדושת אבות, במורשה קהלת יעקב, שואף לנקודת חייו בכל מאודו, מתפחד ומצטער על כל ההרס, מתמקמק מפרצת הגדרים, חוגר כחו לאשר ולקיים כל משפט כתוב באמונת אומן. קטיגוריא בין תלמידי חכמים, דרכים מדרכים שונים, סותרים זה את זה, מתגלים בחיים, ומרוץ האור עושה את שלו, בחדרי הנשמה, נשמת הגוי, ברוב קדשה, ואורו של משיח הולך ומתגלה.ההויה </b>– המציאות;<b> החיל </b>– העוצמה;<b> מרוצת </b>– מהירות; <b>בצבתים </b>– במכשירי לחץ; <b>במועקה </b>– בצער; <b>מדה </b>– מסגרת קטנה; <b>התוית </b>– הכוונת;<b> ומזיהרא עילאה </b>– ומזוהר עליון;<b> וחישת </b>– ומהירות;<b> בסגולת הסגולה </b>– בתכונה הפנימית;<b> מתמקמק מפרצת הגדרים </b>– נחלש משבירת הגבולות;<b> חוגר </b>– מאמץ;<b> לאשר </b>– לחזק;<b> קטיגוריא </b>– ביקורת. 
 
<b>הקדושה העליונה היא קדושת הדומיה, קדושת ההויה, שהאדם מכיר את עצמו בטל בפנימיותו הפרטית וחי חיים כלליים, חיי כל </b>– שיאה של הקדושה בא לידי ביטוי דווקא בשתיקה. כל דיבור, צליל והברה רומז לתנועה רוחנית אחרת. שילובי הצלילים יוצרים אותיות ומילים ומבטאים את המגוון הרחב של המציאות. האדם הדבק ('מתבטל') לרצון ה' הכללי, המתנשא מעל כל הבריות ומעל כל הרעיונות והרצונות – הוא האדם הדבק בעולם ה"דממה", בקדושת המציאות שמעבר לכל אות וסימן. <b>מרגיש הוא חיי הדומם, הצומח והחי, חיי הכלל כולו, של כל מדבר, של כל איש מאישי האדם, חיי כל שכל וכל מכיר, כל משיג וכל מרגיש, וההויה כולה מתעלה עמו למקורה והמקור מתגלה תמיד עליה ועליו ברוב הדר, בהוד קדושה באמת ובנחת </b>– במדרגה עליונה זו ניתן לזהות את הפרטים השונים של המציאות בתוך המרחב הכללי; להתחבר לרצון החי המפעם בכל פרטי – דומם, צומח, חי, בני אדם, מחשבות ורגשות – ובכך להעלות את הרצונות הקטנים למקורם הכללי; מה שמביא לאמת, נחת ו<b>כל האושר, כל הטוב והיושר, כל העז והתפארת, כל החיל והגבורה שופעים עליו, אורו של עולם הוא יסודו ואומץ המשכת חייו, בזכותו נזון העולם כולו, וכאין וכאפס הוא בעיניו </b>– אדם קדוש זה מלא בעוצמה רוחנית המכריע את המציאות כולה לטוב ואושר אמיתי. הוא לא מחשיב עצמו למאומה אך בזכותו כל התנועה הרוחנית של העולם מתפתחת. <b>הוא אינו מתקדש, נבדל ונפרש, חי הוא, וכל חייו קודש קודשים, חיי חיים הם, דופקי לבבו, מרוצת דמו, שאיפות נפשו, הסתכלותו ומבט עיניו, הכל חיי אמת, חיי גבורה אלהית שוטפים בהם ועל ידם </b>– הקדוש, איננו נבדל מהעולם; מתוך החיבור שלו לרצון ה', כל תנועה ונמרצות שלו, מחשבותיו ומבטיו, כולם מלאים בעוצמה רוחנית המקרינה לסביבה. <b>אם יפיל עצמו קדוש הדומיה לעבודה מצומצמת, בתפלה, בתורה, בצמצום מוסריות ודיקנות פרטיות, יסבול וידוכא, יחוש כי נשמה מלאה כל היקום לוחצים בצבתים, להסגירה במועקה מצומצמת של מדה, של התוית דרך מיוחד, בשעה שכל הדרכים יחד הנם לפניו פתוחים, כולם מלאים אור, כולם אוצרים חיים </b>– האדם שנשמתו תובעת ממנו לחיות במדרגת "הדומיה" הכוללת, לא יוכל לסבול צמצום רוחני בחייו. אם יכפה את עצמו להסתפק רק בעבודת ה' דקדקנית ללא הבנת המשמעות הפנימית והכוללת, יחוש לחץ של צמצום במסגרת מוגבלת; בזמן שנשמתו יכולה להתנשא מעל כל הפרטים, השיטות והרעיונות ולמצוא את העומק הרוחני השופע בכולם. <b>החוצפא שבעקבתא דמשיחא באה מתוך תשוקה פנימית לקדושת הדומיה העליונה </b>– זהו מקורם של הבוז למסורת, הכפירה ומאיסת הדת שבדורות האחרונים. הפוטנציאל האנושי לתוכן שמעבר להגדרות השכליות, גורם לחוצפה ולמאיסה במסגרת הדתית בצורת השטחית; <b>וסוף</b> התשוקה הזו<b> שתגיע לה </b>– לקדושת הדומייה העליונה,<b> כי</b>, כדברי חז"ל: "<b>עתידין ישראל להיות עומדים לפנים ממחיצתן של מלאכי השרת, ואלו שואלים להם מה פעל אל, מה חידוש יש בישיבה של מעלה</b>" – בסופו של דבר ישוב עם ישראל אל האמונה העליונה והכוללת, שהיא עמוקה יותר מכל כוחות פרטיים ("מלאכי השרת"), שאותם כוחות פרטיים 'יבררו' כביכול עם ישראל ששבו בתשובה מה המטרה העליונה של ה' בעולמו ('מה התחדש בישיבה של מעלה'). כתוצאה מגדולה רוחנית זו דווקא הכופרים הגדולים ביותר ראויים לעתיד מזהיר: <b>בניהם עתידים להיות נביאים מהמדרגה היותר עליונה, ממדרגתו של משה רבנו ומזיהרא עילאה דאדם הראשון, עץ החיים כולו בכל עמק טובו יתגלה בהם ועל ידם </b>– המדרגות הרוחניות הנשגבות ביותר, של משה ושל זוהרו העליון של אדם הראשון, יהיו ראויות להם. אמנם, כיצד נקרב את עתיד זה לימינו? <b>להביא אורה עליונה זו לעולם צריכים עבודת צדיקים מלאי חסד עליון, המגלים בהגיון לבם וחישת נשמתם את אוצר הטוב הגנוז בסגולת הסגולה של חיי ישראל, מעבר מזה, והמון קשור בקדושת אבות, במורשה קהלת יעקב, שואף לנקודת חייו בכל מאודו, מתפחד ומצטער על כל ההרס, מתמקמק מפרצת הגדרים, חוגר כחו לאשר ולקיים כל משפט כתוב באמונת אומן </b>– כדי לקרב את הגאולה השלמה ולקרב את ישראל לאביהם שבשמיים יש לשלב כוחות בין הגדולים שבישראל להמון העם האוחז במסורת אבותיו. מצד אחד על הגדולים בישראל, מלאי המחשבות הרוממות ונמרצות נשמתם, לחשוף את התכונה הפנימית של עם ישראל; ומצד יש לקרב את כלל ישראל אל התורה והמצוות בפועל, לברר לו עד כמה גדולה היא ומשמעותית לחייו, ועד כמה צריך לחוש צער וחולשה ('מק') מפריצת הגדרים, ולחגור כוח לשוב אל האמונה. <b>קטיגוריא בין תלמידי חכמים, דרכים מדרכים שונים, סותרים זה את זה, מתגלים בחיים, ומרוץ האור עושה את שלו, בחדרי הנשמה, נשמת הגוי, ברוב קדשה, ואורו של משיח הולך ומתגלה </b>– חז"ל למדונו שאחד מסימני הגאולה הוא המחלוקות הרבות שבין תלמידי חכמים. הגאולה המעוררת את הכוחות השונים בעם ישראל מולידה גם דעות שונות ומגוונות בתוך בית המדרש. אמנם, מחלוקות אלו לא יעצרו את מה שמסתתר מאחורי הכל – את השאיפה ("מרוץ האור") הגנוזה בישראל לטוב אין סופי ועמוק, להתגלות הרצון האלוהי לעיני כל, אורו של משיח.  


<b>טהקדושה באדם ובישראלראוי היה שכל תוכן של קדושה ילקח בראשית השגתו מכללות האדם, שהרי ההכרה של הקדושה כללית היא, ותוכן הקישור של האדם עם ד' הוא תוכן שלמעלה מכל עם, ואחר כך יהיה נמשך בלבוש מיוחד ישראלי. אבל הקלקולים שבעולם כולו גרמו שנשתכח יסוד הקודש מכללות האדם, ונעשה בישראל יצירה חדשה, שמשום כך צריכה כל מחשבת קודש להמשך ממקור ישראל בראשיתה. ומכל מקום ישנם גבורי כח שהם מוצאים את יסוד העולם, שבשורש נשמתו של אדם הראשון, ההולכת ומפעמת את לבו של האדם בכללו, ועומק טוב זה מתקדם אצלם לכל, ואחר כך לוקחים את התמצית של קודש זה, ומלבישים אותו את בגדי ההוד של התורה והמצוה, וכל הקודש המיוחד שישראל מצויינים בו, עד שהם ממשיכים על עצמם גם דבקות אלהית, מפולשת מאורה של תורה, ושמחת המצות, מרוב כל. האדם תמצית הכל הוא, שייך הוא להכל, איך אפשר שלא יפעל על הכל. ואומה שדבקותה בחיי כל הוא כל תכנה, וארחות חייה ממלא כל נובעים הם, איך לא את כל יעלו. את העולמים ימלאו אורה, את האצילות ירחיבו, את הבריאה יפרנסו באור הנאצל, את היצירה בזוהר הבריאה. את העשיה בנוגהה של היצירה, בעולמים, ובאדם, בכל נשמה, שמחה וחדוה, שמחת מצוה ואור תורה. נחלת יעקב תמיד עולה בגאון. האומה שהיא יונקת מן הכל, ממקור הכל, ממה שהוא למעלה מן הכל, היא מנצחת את הכל, כובשת היא כשנכבשת, מנצחת היא כשהיא מנוצחת, מקובצת היא בפיזורה, ומושלת בשעבודה.בראשית </b>– בתחילת;<b> מכללות האדם </b>– מהתפיסה האנושית הכללית;<b> גבורי כח </b>– גדולי עולם;<b> התמצית </b>– הנקודה המרוכזת;<b> ההוד </b>– ההופעה כלפי חוץ;<b> מפולשת </b>– מלאה;<b> וארחות </b>– ודרכי;<b> האצילות </b>– המופשטות;<b> בנוגהה </b>– באורה (החלש);<b> בגאון </b>– בעוצמה.

<b>ראוי היה שכל תוכן של קדושה ילקח בראשית השגתו מכללות האדם, שהרי ההכרה של הקדושה כללית היא, ותוכן הקישור של האדם עם ד' הוא תוכן שלמעלה מכל עם </b>– מצד האמת ראוי היה שכל תוכן של קדושה יגיע מהתפיסה האנושית הכללית, כי הקשר של האדם לא-לוהים איננו תלוי בהשתייכות לאומית ספציפית;<b> ואחר כך יהיה נמשך בלבוש מיוחד ישראלי </b>– רק לאחר שהכרה מופשטת זו הייתה מתנחלת באנושות הכללית, היו מבררים ישראל כיצד לבטא את אותו רעיון נשגב בדרכי חיים מאירים, בתורה ומצוות. <b>אבל הקלקולים שבעולם כולו גרמו שנשתכח יסוד הקודש מכללות האדם, ונעשה בישראל יצירה חדשה, שמשום כך צריכה כל מחשבת קודש להמשך ממקור ישראל בראשיתה </b>– אולם בעקבות חטאי האנושות, תכני הקדושה נאלצו להופיע תחילה רק בעם ישראל; ולכן כיום כל מחשבת קדושה צריכה להגיע ממקור ישראלי. <b>ומכל מקום ישנם גבורי כח שהם מוצאים את יסוד העולם, שבשורש נשמתו של אדם הראשון, ההולכת ומפעמת את לבו של האדם בכללו </b>– אולם ישנם צדיקים שיודעים גם כיום לזהות בקרב אומות העולם רעיונות טהורים ועמוקים הנוגעים להכרת גדולת ה' ולמוסר כללי (שמקורם בטוב השורשי שמצוי במין האנושי); <b>ועומק טוב זה מתקדם אצלם לכל </b>– והצדיקים משייכים את התכנים הטובים הללו לחכמי העולם,<b> ואחר כך לוקחים את התמצית של קודש זה, ומלבישים אותו את בגדי ההוד של התורה והמצוה, וכל הקודש המיוחד שישראל מצויינים בו, עד שהם ממשיכים על עצמם גם דבקות אלהית, מפולשת מאורה של תורה, ושמחת המצות, מרוב כל </b>– ואזי לוקחים את הרעיונות האנושיים-כלליים הללו ומכניסים את התוכן העמוק שבהם בהבנת פסוקי התורה ומעשי המצוות; מה שמעניק דבקות אלוהית שמלאה מחיי תורה ומצוות ישראליים. <b>האדם תמצית הכל הוא, שייך הוא להכל, איך אפשר שלא יפעל על הכל </b>– האדם הוא תמצית הבריאה וממילא פעולותיו משפיעות על היקום כולו; <b>ואומה שדבקותה בחיי כל הוא כל תכנה, וארחות חייה ממלא כל נובעים הם, איך לא את כל יעלו? </b>– ועם ישראל, שתכונת החיים שלו היא החיבור לקיום האלוהי והמצוות שלו משקפות זאת, בוודאי שמשפיע על המציאות כולה, וגורלו קריטי לגורל האנושות והיקום כולו.<b> את העולמים ימלאו אורה, את האצילות ירחיבו, את הבריאה יפרנסו באור הנאצל, את היצירה בזוהר הבריאה, את העשיה בנוגהה של היצירה </b>– על ידי הדבקות בתורה ובמצוות ישראל ירוממו את המציאות כולה על כל דרגותיה, מהכוחות השמיימיים המופשטים ביותר ועד עולמנו הממשי – הכל יתמלא בעדינות, אחדות וטהרה שיתפשטו לכל: <b>בעולמים, ובאדם, בכל נשמה, שמחה וחדוה, שמחת מצוה ואור תורה</b>. גם המשברים שעובר עם ישראל הם חלק מתיקון המציאות: <b>נחלת יעקב תמיד עולה בגאון </b>– עם ישראל ("נחלת יעקב") תמיד משפיע בעוצמה על הכל,<b> האומה שהיא יונקת מן הכל, ממקור הכל, ממה שהוא למעלה מן הכל, היא מנצחת את הכל </b>– עם ישראל מרכז את התרבויות האנושיות ומעניק להן משמעות ואחדות;<b> כובשת היא כשנכבשת, מנצחת היא כשהיא מנוצחת, מקובצת היא בפיזורה, ומושלת בשעבודה </b>– משום כך, גם כשהוא מנוצח, מפוזר ומדוכא – משפיע הוא בסתר על התרבות הכובשת אותו ומעדן אותה. בכך הוא למעשה השולט על ההיסטוריה, הוא המוביל את העולם לייעודו, לטוב האין סופי הראוי לו.

<b>יכשרון הקדושה בישראלהקדושה העליונה, שהיא יסוד הצדקות המופלגה הרוחנית, היא כשרון גאוני, מוטבע ביסוד החיים ושרשי הנשמה. מובן שיש מקום לרצון החפשי לפתח את הכשרון הזה, וגם לטשטשו, אבל ביסודו הוא כשרון, ולא רק רצון פשוט. הצדיקים הגדולים, גאוני המוסר וגאוני הקדושה הם דרושים לעולם הרבה יותר מהדרישה של כל בעלי החכמות היפות והעליונות, כתכונה ופילוסופיא, שירה ועוד. יש תכונה מיוחדת לכנסת ישראל, לגדל בתוכה צדיקים איתני עולם. הצדקות במרומי חסידותה תוכל לצאת אל הפועל בשכלולה רק על פי ההכרה של האחדות האלהית וטהרתה, ודעה עליונה זו יסוד חיי האומה היא, על כן היא מוכשרה, לגידול כשרון זה. "ועמך כולם צדיקים לעולם יירשו ארץ" (ישעיהו ס, כא).המופלגה </b>– המרובה;<b> כתכונה </b>– אסטרונומיה;<b> איתני </b>– חזקי, יסודי<b> מוכשרה </b>– מוכשרת.

<b>הקדושה העליונה, שהיא יסוד הצדקות המופלגה הרוחנית, היא כשרון גאוני, מוטבע ביסוד החיים ושרשי הנשמה </b>– כישרון הקדושה, שהוא היסוד לחיים רוחניים אדירים, אינו תלוי רק בבחירה חופשית וכוח רצון אלא מבוסס על כישרון טבעי מולד.<b> מובן שיש מקום לרצון החפשי לפתח את הכשרון הזה, וגם לטשטשו, אבל ביסודו הוא כשרון, ולא רק רצון פשוט </b>– ישנו כמובן מרחב בחירה חופשית של פיתוח או דלדול הכישרון הזה, אולם בבסיסו זהו כישרון מולד ולא רק בחירה רצונית. <b>הצדיקים הגדולים, גאוני המוסר וגאוני הקדושה הם דרושים לעולם הרבה יותר מהדרישה של כל בעלי החכמות היפות והעליונות, כתכונה ופילוסופיא, שירה ועוד </b>– כישרון הצדיקות, המוסר והקדושה נצרך יותר לפיתוחו של העולם מבעלי כישרון במדעים מדויקים, מדעי רוח או אומנות. <b>יש תכונה מיוחדת לכנסת ישראל, לגדל בתוכה צדיקים איתני עולם </b>– עם ישראל הצטיין במובנים רבים במהלך ההיסטוריה, יצאו ממנו פילוסופים, מדענים ומהפכנים ששינו את פני ההיסטוריה, אך עיקר מעלתו הוא שיצאו ממנו צדיקים רבים, אנשים שהמוסר האלוהי מפעם בליבם.<b> הצדקות במרומי חסידותה תוכל לצאת אל הפועל בשכלולה רק על פי ההכרה של האחדות האלהית וטהרתה, ודעה עליונה זו יסוד חיי האומה היא, על כן היא מוכשרה, לגידול כשרון זה </b>– רק בעל הכרה מופשטת באחדות האלוהית מסוגל לפתח חיים משוכללים של צדקות; ומכיוון שהכרת האלוהות היא הבסיס של ההיסטוריה והמורשת היהודית, אך טבעי הוא שעם ישראל ישמש כבית הגידול של צדיקים שיאירו את פני האנושות. על כך נאמר: "<b>ועמך כולם צדיקים לעולם יירשו ארץ</b>" – מעם ישראל ראוי שיצאו הצדיקים, הם יורשי ה"ארץ", המשפיעים על המוסר והחברה האנושית ומשנים אותם עד לתיקונם השלם.

<b>יאהתפשטות אור הקודש באדםאור הקודש מתפשט בתחלה על כח הדבור, שנעשה כולו נובע ממעין החיים של הקדושה, המפוארה בהוד יפעת חכמתה וזוהר חייה, ואחר כך מתעלה גם כן חוש השמיעה, שכל הנשמע מצטרף לאור גדול, טהור וקדוש, ואחר כך האור מתפשט על חוש הראיה, וכל מראה עינים מתקדש ומתעלה, ומביא חשבון עולם ברור וצלול, וחיים קדושים עליונים וברכת ד' נשגבת להביא טובה לכל אשר יביט בעיני הקודש, "עין ד' אל יראיו למיחלים לחסדו" (תהילים לג, יח). ואחר כך כל תנועה, וכל רגש וזעזוע נעשה מלא חן וכבוד עליון, עד המדה העליונה של הופעת אור קודש גם על כל קניניו, על כל מה שמשתמש בהם, מקלו, חמורו, וכל אשר לו. אמנם להחיות מתים על ידי המשענת זאת היא מדה של צדיקים לעתיד לבא, ואלישע רצה להופיע אור קודש זה בעולם הזה (על פי מלכים ב ד, לא), ונדחה הדבר עד עת קץ. ונצוצי אורות מזה באים לישרי לב, מעין עולם הבא, ותחית המתים באה על ידי אליהו זכור לטוב, אשר באדרתו צפון כח הקודש לשפוך רוח נבואה, ולעשות פלאות, בצעקת "איה ד' אלהי אליהו" (מלכים ב ב, יד). ולא יפול רוחנו בקרבנו מבקשות גדולות, "כי לא על צדקותינו אנו מפילים תחנונינו, כי על רחמיך הרבים" (דניאל ט, יח), ד' אלהי אבותינו, אלהי ישראל. ואם מרבים אנו לחשוק ולשאוף, הלא גם תשוקה וחשק מרומים זה אך "מידי אביר יעקב לנו הוא, ומשם רעה אבן ישראל" (בראשית מט, כד).המפוארה </b>– המקושטת;<b> בהוד יפעת </b>– ביופי המוקרן ממנה;<b> נשגבת </b>– עליונה;<b> המשענת </b>– המקל, ובהקשר שלנו: חפץ, אמצעי;<b> קץ </b>– סוף (זמן הגאולה השלמה);<b> באדרתו </b>– במעילו.

כשהאדם דבק ברצון ה', חייו מתמלאים בקדושה עליונה: <b>אור הקודש מתפשט בתחלה על כח הדבור, שנעשה כולו נובע ממעין החיים של הקדושה, המפוארה בהוד יפעת חכמתה וזוהר חייה </b>– בהתחלה, הקדושה באה לידי ביטוי ב"דיבור" שבו מתייחס אדם לסביבה; שנעשה עמוק ושקול, בעל רגש רוחני ומשמעות נצחית. <b>ואחר כך מתעלה גם כן חוש השמיעה, שכל הנשמע מצטרף לאור גדול, טהור וקדוש </b>– לאחר שהאדם קידש את דיבורו, הוא מקדש גם את "שמיעתו", היינו את המסרים שהוא קולט מהמציאות; כל פרט שקלט במהלך חייו מצטרף לתפיסה כוללת ושלמה.<b> ואחר כך האור מתפשט על חוש הראיה, וכל מראה עינים מתקדש ומתעלה, ומביא חשבון עולם ברור וצלול, וחיים קדושים עליונים וברכת ד' נשגבת להביא טובה לכל אשר יביט בעיני הקודש </b>– בהמשך ההתעלות של האדם הקדוש הוא מקדש גם את "ראייתו", קרי, מצליח לזהות בכל פרט את הנקודה המהותית שמתחברת לרצון ה' הכללי, וכולן יוצרות אצלו תמונת עולם נכונה; כדברי הפסוק "<b>עין ד' אל יראיו למיחלים לחסדו</b>" – יראיו של ה' מכוונים את "עינם" אל "העין" האלוהית. <b>ואחר כך כל תנועה, וכל רגש וזעזוע נעשה מלא חן וכבוד עליון, עד המדה העליונה של הופעת אור קודש גם על כל קניניו, על כל מה שמשתמש בהם, מקלו, חמורו, וכל אשר לו </b>– השלב הבא הוא שכל תנודת חיים של הצדיק מבטאת עולם פנימי, ואפילו חפציו האישיים מקבלים משמעות כבירה. <b>אמנם להחיות מתים על ידי המשענת זאת היא מדה של צדיקים לעתיד לבא </b>– מכיוון שהצדיק נתן משמעות נצחית לכל דבר, ברמה העקרונית יוכלו הצדיקים באמצעות חפציהם גם להחיות מתים לעתיד לבא; <b>אלישע רצה להופיע אור קודש זה, בעולם הזה, ונדחה הדבר עד עת קץ </b>– בספר מלכים מתואר  על ילד שמת, ואלישע ניסה להחיותו בכך ששלח את משרתו (גיחזי) לשים את מקלו על פני הנער – והנער לא קם לתחייה (עד שאלישע עצמו גהר מעליו). כלומר בדורות הללו עדיין לא הגענו למדרגה שבה חפצי הצדיק יכולים להחיות מתים; אולם <b>נצוצי אורות מזה באים לישרי לב, מעין עולם הבא </b>– במהלך ההיסטוריה ישנם רשמים של מדרגה עתידית זו, שבה חפצי הצדיק משנים את המציאות (כלומר שאפילו המעגלים החיצוניים של הקדושה מחוללים השפעה בעולם), כדוגמת <b>תחית המתים </b>ש<b>באה על ידי אליהו זכור לטוב</b>, כפי שמתואר במלכים א יז,<b> אשר באדרתו צפון כח הקודש לשפוך רוח נבואה, ולעשות פלאות, בצעקת "איה ד' אלהי אליהו" </b>– ובמעילו של אליהו, שהחיה מתים, כן גנוז הכוח לשנות את המציאות, כפי שמסופר על אלישע שלקח את מעילו של אליהו וחצה עימו מי-הירדן (תוך כדי צעקה "איה ה' אלוהי אליהו?"). <b>ולא יפול רוחנו בקרבנו מבקשות גדולות, "כי לא על צדקותינו אנו מפילים תחנונינו, כי על רחמיך הרבים, ד' אלהי אבותינו, אלהי ישראל" </b>– אף על פי שבהווה מדרגה זו לא נגלית לנו, אנו לא מתייאשים מלצפות לה, לא בזכות מצבנו הרוחני העכשווי אלא באמצעות החיבור לנצח האלוהי; <b>ואם מרבים אנו לחשוק ולשאוף, הלא גם תשוקה וחשק מרומים זה אך "מידי אביר יעקב לנו הוא, ומשם רעה אבן ישראל" </b>– השאיפה למצב העתידי שבו הקדושה משנה את המציאות הריאלית, נובעת מידי ההנהגה ("אביר", "רועה") המעניקה את החוזק ("אבן") לעם ישראל. 

<b>יבהתפשטות הקדושה בהווההקדושה הולכת ומתפשטת בעולם, ברז גדול היא מטהרת את מעשיה, היא מטהרת ומאמצת את רצונו של האדם, ומכשרת אותו, שיהיה כלי מעשה לשכלול העולם, החיצוני והפנימי, והיא מעלה את הרצון האנושי למרומי שכלו המעשי והעיוני. אם יציאת מצרים תעקר ממקומה, אם העבר איזה פעם לא יהיה לו תפקיד עיקרי, להחיות את הרוח, יהיה זה באופן שכבר כל תמציתו יהיה מסור בההוה, כל הניצוצות הנשמתיים יהיו קבועים בנזר העתיד, בהיותו להוה, שהם עלו מתהום העבר, בעת שהוא היה רק הצנור העקרי, שחיי הרוח בעולם נמשכו על ידו.ברז </b>– בסוד, בסתר;<b> ומאמצת </b>– ומחזקת;<b> למרומי </b>– לגובהי;<b> תמציתו </b>– ריכוזו;<b> בנזר </b>– בכתר; <b>מתהום </b>– מעומק, ובהקשר שלנו: מהעבר הרחוק.

<b>הקדושה הולכת ומתפשטת בעולם, ברז גדול היא מטהרת את מעשיה, היא מטהרת ומאמצת את רצונו של האדם, ומכשרת אותו, שיהיה כלי מעשה לשכלול העולם, החיצוני והפנימי, והיא מעלה את הרצון האנושי למרומי שכלו המעשי והעיוני </b>– הקדושה מעדנת את העולם בסתר, היא מכשירה את האדם לפיתוח העולם, הן מבחינה טכנולוגית והן מבחינה רוחנית;	הרצון האנושי נדחף על ידה למצות את הפוטנציאל האנושי הגלום בשכל, המעשי והמופשט, עד תומו. לכן, ככל שההיסטוריה מתקדמת יתגלו עוצמות גדולות יותר ויותר: <b>אם יציאת מצרים תעקר ממקומה, אם העבר איזה פעם לא יהיה לו תפקיד עיקרי, להחיות את הרוח, יהיה זה באופן שכבר כל תמציתו יהיה מסור בההוה </b>– הפסוקים בירמיהו טז, יד-טו מתארים שלעתיד לבא יציאת מצרים כבר לא תהיה האירוע המכונן היחיד של עם ישראל אלא דווקא הגאולה העתידית תהיה האירוע המרכזי שבו ניכרת התגלות ה' בהיסטוריה; שאז, בהווה שיתגלה אז, יהיה תמצות של כל  האור שהיה מרוכז בעבר; <b>כל הניצוצות הנשמתיים יהיו קבועים בנזר העתיד, בהיותו להוה, שהם עלו מתהום העבר, בעת שהוא היה רק הצנור העקרי, שחיי הרוח בעולם נמשכו על ידו </b>– העולמות הרוחניים שהיו מרוכזים בעבר הרחוק ביציאת מצרים (שהייתה אז האירוע המרכזי שבו התגלתה העוצמה הרוחנית), יתגלו בגאולה העתידית (שתהיה אז ההווה) באופן מפואר ("נזר"). 

<b>יגהתנוצצות הקודש בעולםאורות הקודש, שמתנוצצים באיזו נקודה, צריכים תמיד להעריך את ערכם, איך הם מתפשטים בגניזה בכל המרחב, והולכים בשבילים נסתרים וזרמים חבויים, עד שבאים להתגלות באותה הנקודה המאירה. קדושת האדם שבישראל, הרי היא חבויה בכל האדם הכללי, באנושיות כולה, בעומק הגניזה, והיא הולכת וזורמת, על ידי כמה דרכים עמוקים, סבוכים וגנוזים, עד שבאים לידי הגילוי של ההארה בנשמת ישראל. קדושת המקום מלאה כל העולם, אבל חבויה היא ועלומה, והולכים שטפי הקודש המסתתרים ושואפים אל מקום התגלותם, עד שבאים לידי גילוי בארץ ישראל, "ראש עפרות תבל" (משלי ח, כו), ומשם לנקודת הקודש, בית המקדש, ואבן שתיה, "מציון מכלל יופי אלהים הופיע" (תהילים נ, ב). קדושת הזמן מתפשטת היא על כל אורך הזמן, "ברוך ד' יום יום" (שם סח, כ), והולכים קוי אורי הקודש ונמשכים בצורה מסותרת, עד שבאים לידי הבעה וגילוי בזמנים המקודשים, בקדושת השבת, תחלה למקראי קודש, בתור קדושה מקורית, שהיא משפעת קדושה על העולם ועל ישראל, ובקדושת הימים טובים, בתור מקבלי שפעת הקודש, על ידי "ישראל דקדשינהו לזמנים" (ברכות מט, א). דוגמת הארת הנשמה שבחושים, "עין רואה ואזן שומעת" (אבות ב, א), שלא ממקורם הפרטי הם לוקחים את אורם, אלא אותה הארת החיים, השוטפת מאור הנשמה, להחיות את הגויה כולה, מקנה איכות חיים של ראיה ושמיעה, שעל ידי התפרצות הכח, בבאו עד הנקודה היותר מוכשרת לגילויו, יוצא הוא אל הפועל, בתור ראיה בעין ושמיעה באזן. וכיוצא בו בכל המון הגילויים שבעולם, בארחות ההיסטוריא, בין המתגלות בצורה טבעית, בין בארחים פלאיים, כל הבא בזמן מיוחד איננו כי אם התרכזות, של גילוי, להמון כחות שהיו כבר אצורים בגניזה, ונתעכבה פעולתם עד השעה המוכשרת להבעתם. החידוש הוא בשם, בהתגלות בביטוי ובפרסום, אבל העצמיות לא נתחדשה. "מעת היותה שם אני" (ישעיהו מח, טז). "למען ציון לא אחשה, ולמען ירושלים לא אשקוט, עד יצא כנגה צדקה, וישועתה כלפיד יבער, וראו גוים צדקתך וכל מלכים כבודך, וקרא לך שם חדש אשר פי ד' יקבנו" (ישעיהו סב, א-ב).ערכם </b>– שוויים;<b> בגניזה </b>– בסתר;<b> ועלומה </b>– ונסתרת;<b> אורך </b>– משך;<b> מסותרת </b>– חבויה;<b> שפעת </b>– שפע;<b> הגויה </b>– הגוף;<b> בארחות </b>– בדרכי;<b> בארחים פלאיים </b>– מסלולים נפלאים;<b> אצורים </b>– כנוסים.

<b>אורות הקודש, שמתנוצצים באיזו נקודה, צריכים תמיד להעריך את ערכם, איך הם מתפשטים בגניזה בכל המרחב, והולכים בשבילים נסתרים וזרמים חבויים, עד שבאים להתגלות באותה הנקודה המאירה </b>– כאשר אנו מזהים נקודת קדושה שמתגלה באופן מרוכז במקום מסוים בעולם, צריכים להבין שהיא חלק ממרחב הקדושה הכללי שהולך ומתפשט בסתר כל העת, עד שהוא מתבטא באותה נקודה מרוכזת ותמציתית. לדוגמה, <b>קדושת האדם שבישראל, הרי היא חבויה בכל האדם הכללי, באנושיות כולה, בעומק הגניזה, והיא הולכת וזורמת, על ידי כמה דרכים עמוקים, סבוכים וגנוזים, עד שבאים לידי הגילוי של ההארה בנשמת ישראל </b>– עם ישראל מבטא בחייו קדושה שהיא למעשה תמצית הטוב שבכלל המין האנושי. כל תרבות אנושית מוציאה אל הפועל סגנון אחר של חיים רוחניים וישראל מרכזים את כל הסגנונות המפותלים הללו ומוציאים אותם לפועל באיזון הרמוני. דוגמה נוספת היא <b>קדושת המקום מלאה כל העולם, אבל חבויה היא ועלומה, והולכים שטפי הקודש המסתתרים ושואפים אל מקום התגלותם, עד שבאים לידי גילוי בארץ ישראל, "ראש עפרות תבל", ומשם לנקודת הקודש, בית המקדש, ואבן שתיה, "מציון מכלל יופי אלהים הופיע" </b>–לכל מקום גיאוגרפי תכונות המשפיעות בצורה שונה על האדם. בארץ ישראל מתרכזת איכותם של כל המקומות יחד, והיא "ראש עפרות תבל" – ראש הפירמידה של ארצות התבל; וכך בית המקדש, בו מונחת "אבן השתיה", משמש כשיאו של היופי, התאמת חלקי המציאות יחד בהרמוניה נפלאה, בעולם. <b>קדושת הזמן מתפשטת היא על כל אורך הזמן, "ברוך ד' יום יום", והולכים קוי אורי הקודש ונמשכים בצורה מסותרת, עד שבאים לידי הבעה וגילוי בזמנים המקודשים – </b>הדברים נכונים גם ביחס ל"קדושת הזמנים". בכל שנה מזג האוויר משתנה ועמו גם תופעות הטבע והחקלאות. לכל זמן השפעה אחרת מבורכת על חיינו. אמנם בזמנים המקודשים אנו נוגעים ברצון ה' שמעל כל זה, בתוכן הרוחני המרכז את כל הזמנים: <b>בקדושת השבת, תחלה למקראי קודש, בתור קדושה מקורית, שהיא משפעת קדושה על העולם ועל ישראל, ובקדושת הימים טובים, בתור מקבלי שפעת הקודש, על ידי "ישראל דקדשינהו לזמנים" </b>– קדושת שבת וימים טובים מרכזים את נקודות הקודש שקיימות במרחב הזמן: השבת כמקור המשפיע קדושה, והחגים כמכילי הקדושה הזו, באמצעות בית הדין של עם ישראל שקובע את הזמנים. השבת גואלת אותנו מההתעסקות בעולם מלא חסרונות ובעיות. היא נוטעת בתוכנו את החיבור אל הנצח, וקדושת הימים טובים מפרטת את קדושת השבת. כל זמן כזה משלב בין אירוע היסטורי מכונן בתולדות עם ישראל לאחד משיאי העונה החקלאית,  ומעורר בנו מהלך של תיקון פנימי והתחדשות.<b> דוגמת הארת הנשמה שבחושים, "עין רואה ואזן שומעת", שלא ממקורם הפרטי הם לוקחים את אורם, אלא אותה הארת החיים, השוטפת מאור הנשמה, להחיות את הגויה כולה, מקנה איכות חיים של ראיה ושמיעה, שעל ידי התפרצות הכח, בבאו עד הנקודה היותר מוכשרת לגילויו, יוצא הוא אל הפועל, בתור ראיה בעין ושמיעה באזן </b>– הופעת הקודש במציאות דומה להופעת הנשמה באדם. כוח החיים מצוי במרחב הגוף כולו, והחיים מתפרצים ובאים לידי ביטוי באופן מרוכז באיברי השמיעה והראייה. <b>וכיוצא בו בכל המון הגילויים שבעולם, בארחות ההיסטוריא, בין המתגלות בצורה טבעית, בין בארחים פלאיים, כל הבא בזמן מיוחד איננו כי אם התרכזות, של גילוי, להמון כחות שהיו כבר אצורים בגניזה, ונתעכבה פעולתם עד השעה המוכשרת להבעתם </b>– וכך גם ביחס להיסטוריה: בכל דור רצון ה' האין סופי מתגלה בדרך שונה ומופלאה אולם לא תמיד גלויה. באירועים מכוננים כמו יציאת מצרים, מתן תורה וחזרת עם ישראל לארצו מתרכזות יחד פעולתם של דורות רבים שחיכו לשעת כושר להתבטא. <b>החידוש הוא בשם, בהתגלות בביטוי ובפרסום, אבל העצמיות לא נתחדשה </b>– המקומות והזמנים המיוחדים שבהם ניכרת הקדושה לעין כל אינם חידוש של יש מאין; הקדושה הייתה כבר קיימת כל העת ברצון ה' שהתגלה בצורה חלקית במשך ההיסטוריה, וכשהגיע הזמן המיועד – רצון ה' נחשף בצורה ממשית ומפוארת; כדברי הפסוק: <b>"מעת היותה שם אני" </b>– הקדוש ברוך היה מצוי תמיד, מעת היותה של המציאות. כך גם יש להביט על גאולת ישראל; בכל דור ישראל משלימים עוד קומה בבניינם הרוחני, ולבסוף הדברים מתגלים: <b>"למען ציון לא אחשה, ולמען ירושלים לא אשקוט, עד יצא כנגה צדקה, וישועתה כלפיד יבער, וראו גוים צדקתך וכל מלכים כבודך, וקרא לך שם חדש אשר פי ד' יקבנו" </b>–המחשבה האלוהית לתיקון וישועת העולם קיימת מאז ומעולם, ובסופו של דבר אורה הצודק יזרח ויבער כלפיד, והעולם כולו יראה ויכיר במהות ("השם") החדשה שה' קורא ("נוקב") בעולם.  
 




















<b>סדר בעוֹלָם הַקֹּדֶשׁ וְהַחוֹלידאמיתיות הקודש וצרכובשני סעיפים ראשיים צריכים אנו להיות עסוקים בחקירת הקודש, ביסוד הספרות שלה, והתגלותה בהמון הרחב, ובהתעלותה בהכרתם של בעלי הכשרון ואנשי הרוח. הסעיף האחד הוא מענין אמתיות התוכן של הקודש, בביאור זוהר אמתתו, ובירור ודאותו. והסעיף השני הוא מענין הצורך של הקודש, עד כמה ההתודעות של אמתתו של תוכן הקודש מיסדת כל מוסד טוב, ועד כמה כל בנין מוכרח הוא להיות נשפל, ועומד להיות מתקעקע על ידי ההחשכה של אור הקודש. וממילא תולד בקרבנו הידיעה החיה, איך שהאמת והצורך המה באמת מאוחדים ביסודם. והתענוג האלהי של התגלות אור האמת בבהיקותו, עם עצמת האמת ביסוד בטחון עזו, הוא באמת ענין אחד, ומושג אחד, המצטייר לערכים רבים ושונים רק על פי ההרצאה הדיבורית, אודות הגוונים המרובים האצורים ביסוד האמת, שממלאים את כל העולמים כולם חוסן ותפארת נצחים.ביסוד </b>– בבסיס;<b> אמתתו </b>– האמת שלו;<b> ההתודעות </b>– ההירות, המודעות;<b> נשפל </b>– מונמך;<b> מתקעקע </b>– נהרס;<b> תולד </b>– תיווצר;<b> עזו </b>– כוחו;<b> ההרצאה הדיבורית </b>– הסגנון הדיבורי, ובהקשר שלנו: הניתוח הגלוי;<b> האצורים </b>– הגנוזים;<b> חוסן </b>– כוח;<b> ותפארת </b>– ופאר.

<b>בשני סעיפים ראשיים צריכים אנו להיות עסוקים בחקירת הקודש, ביסוד הספרות שלה, והתגלותה בהמון הרחב, ובהתעלותה בהכרתם של בעלי הכשרון ואנשי הרוח </b>– כשאנו באים לברר מה משמעותה של הספרות התורנית, השפעתה על הציבור הרחב ועל אנשי המעלה, יש לעשות זאת משני כיוונים מרכזיים: <b>הסעיף האחד הוא מענין אמתיות התוכן של הקודש, בביאור זוהר אמתתו, ובירור ודאותו </b>– הכיוון הראשון הוא ההכרה באמת ובוודאות שקיימות בחוכמת הקודש מצד עצמה (בלי קשר לשאלה כיצד היא משפיעה על חיינו הגלויים);<b> והסעיף השני הוא מענין הצורך של הקודש, עד כמה ההתודעות של אמתתו של תוכן הקודש מיסדת כל מוסד טוב, ועד כמה כל בנין מוכרח הוא להיות נשפל, ועומד להיות מתקעקע על ידי ההחשכה של אור הקודש </b>– הכיוון השני הוא ההבנה כיצד המודעות הגלויה לתכנים התורניים מאפשרת לבנות מפעלים מעשיים בעולם הזה, ולחילופין כיצד כל מפעל מעשי ללא בסיס תורני עתיד ליפול בשלב זה או אחר. <b>וממילא תולד בקרבנו הידיעה החיה, איך שהאמת והצורך המה באמת מאוחדים ביסודם </b>– על ידי בירור זה יתגלה הקשר בין הצד העצמי והצד הגלוי של חכמת התורה: התורה נצרכת וחשובה לחיי האדם כי היא גם אמיתית ועליונה, ובמידה ולא הייתה כזו הרי שגם לא הייתה מתקנת את חיי האדם. <b>והתענוג האלהי של התגלות אור האמת בבהיקותו, עם עצמת האמת ביסוד בטחון עזו, הוא באמת ענין אחד, ומושג אחד, המצטייר לערכים רבים ושונים רק על פי ההרצאה הדיבורית, אודות הגוונים המרובים האצורים ביסוד האמת, שממלאים את כל העולמים כולם חוסן ותפארת נצחים </b>– התענוג שמורגש בלימוד התורה  מורכב מעצם המפגש עם האמת הגלויה ("המבהקת") שלה מצד אחד, ועם האמת העוצמתית שלה מצד עצמה ("בטחון עוזה") מצד שני – שרק הניתוח הגלוי ("ההרצאה הדיבורית") מחלק ביניהן, אבל למעשה הן שייכות לשורש אחד, שהחיבור אליו מעניק לאדם ולעולם את החוזק והנצחיות. 

<b>טוישות הקודשבקטנות הדעת מונח ארס פנימי, שנדמה על ידו, שכל הנתקה מן החול אל הקודש היא דחיה מישות אל אפסיות. ואף על פי שההודאה החיצונה מנגדת לזה מצד קבלת האמונה, שמסעדת את כל כושל, גם הנשפל בקטנות, בכל זאת בעצמיותה של ההכרה חסר זה היסוד המאיר, המזהיר את נשמת האדם בתוכיותה, שעל ידו הנשמה טבועה כולה בהכרתה העליונה, שכל הנתקה מן החול אל הקודש היא בריחה מחורבן ואפסיות אל הישוב המילוי והישות הכבירה והאיתנה, אל חיי החיים בעוצם מקוריותם, והזרמת שפעתם ההומיה, מלאת המנוחה והעז. מתוך הכרת הגודל הזה בהוד תיאוריו הנצחיים שאינם פוסקים, מתגדלת התפלה בתכונתה, ומוצאה היא את מטרתה בביטויה, וגילוי חייה. התמלאות המאויים נעשה לה דבר נטפל. "כמו חלב ודשן תשבע נפשי ושפתי רננות יהלל פי" (תהילים סג, ו). נקודת הישות, העולמית הכללית, ונקודת היש הנשמתית של האדם העולמי, אחת היא. ההבדל שבין הכרת העולם בתור חזיון ריק, צללי צבעים וצלילי קולות מתעים, ובין הכרתו בעומק המלוי והישות ההויתית, תלוי בגודל העליה העצמותית של הנשמה, שהיא בעליתה עולה וכל העולמים עולים עמה, מעומק התהו והאפסיות לרום הבנין והישות המוחלטה. אור הדעת, הפועל, היוצר והמחיה, כשהוא נשאב במהות, כבר יש לו עמדה עצמותית. היצירה אינה חזיון שוא, כי אם פעולה ומציאות מוחלטה. חזון העולם בתור פעולה יצירתית, שהאדם אחוז בו כולו, הרי הוא נותן לו את ערכי הגודל והשיגוב כולם, לו ולעולמים כולם. וכשנעמיק בדבר, נמצא, שכל משאת נפש חיצונה, כל חכמי הגוים וכל מלכותם, כל מה שהוא עומד בהכרתו ועומק חשקת עצמיותו מחוץ לההספגה של העוצם, האור המלא כל, המרומם מכל, מקור אור עליון, אשר תחתית הדרגתו היא ההבטאה של אור אין סוף, הוא הכל באמת חזון שוא, ומקסם כזב, שאין פדות לאדם ממנו כי אם בריחה מוחלטת מכל משא של ישות כוזבה, כדי לבוא להמנוחה הנכספת של האפסיות האמיתית. והמנוס אל הישות האמיתית, אל החיים במנוחת האמת שלהם, אינו כי אם בעומק עליונות זו, שאמונת ישראל, רוחו, נשמתו, שאיפתו, מדעו, וכל תקותו, וכל תקות עולמים בו נתונה. "כל הגוים כאין נגדו, מאפס ותהו נחשבו לו" (ישעיהו מ, יז). "ואך בך אל ואין עוד ואין מבלעדי מושיע" (ישעיהו מג, יא). "ואשם דברי בפיך ובצל ידי כסיתיך, לנטע שמים וליסד ארץ, ולאמר לציון עמי אתה" (שם נא, טז). "להנחיל אהבי יש ואצרתיהם אמלא" (משלי ח, כא).ארס </b>– רעל;<b> הנתקה </b>– העברה;<b> מישות </b>– מקיימות, מממשות;<b> מנגדת </b>– מנוגדת;<b> שמסעדת </b>– מתומכת;<b> הנשפל </b>– היורד, הנכשל;<b> טבועה </b>– שקועה;<b> והאיתנה </b>– והחזקה;<b> ההומיה </b>– הסוערת, הקולנית;<b> בהוד </b>– באצילות;<b> המאויים </b>– הרצונות;<b> נטפל </b>– שולי, נספח;<b> מתעים </b>– מתעתעים;<b> ההויתית </b>– המציאותית;<b> התהו </b>– הריק;<b> לרום </b>– לרוממות;<b> והשיגוב </b>– והרוממות האצילית;<b> משאת </b>– שאיפת;<b> לההספגה </b>– לקליטה, לחיבור;<b> העוצם </b>– האובייקט;<b> ההבטאה </b>– הביטוי;<b> כזב </b>– שקר;<b> פדות </b>– הצלה;<b> הנכספת </b>– המבוקשת; <b>והמנוס </b>– והבריחה.

<b>בקטנות הדעת מונח ארס פנימי, שנדמה על ידו, שכל הנתקה מן החול אל הקודש היא דחיה מישות אל אפסיות </b>– מתוך צרות אופקים אישיותית מתעוררת מחשבה הרסנית שהמציאות הממשית הבלעדית היא העולם הגשמי ("חול"), ואילו העולם הרוחני ("קודש") הוא הזיה ודמיון; והמעבר ("הנתקה") בין חיי חול לחיי קודש הוא חלילה מעבר מעולם של קיימות לעולם של שיממון. <b>ואף על פי שההודאה החיצונה מנגדת לזה מצד קבלת האמונה, שמסעדת את כל כושל, גם הנשפל בקטנות </b>– ולמרות שאדם דתי לא יודה בכך בפירוש כלפי חוץ (כי חונך באופן אמוני שאמור לשמש כמשענת גם בעת נפילה  רוחנית), <b>בכל זאת בעצמיותה של ההכרה חסר זה היסוד המאיר, המזהיר את נשמת האדם בתוכיותה, שעל ידו הנשמה טבועה כולה בהכרתה העליונה </b>– גם באדם כזה חסרה לעיתים ההפנמה הנשמתית העליונה,<b> שכל הנתקה מן החול אל הקודש היא בריחה מחורבן ואפסיות אל הישוב המילוי והישות הכבירה והאיתנה, אל חיי החיים בעוצם מקוריותם, והזרמת שפעתם ההומיה, מלאת המנוחה והעז </b>– שהמעבר בין חיי חול לחיי קודש הוא בדיוק הפוך מהדעה הרווחת: זהו המעבר בין ריקנות ותלישות לעוצמת חיים סוערת והרמונית. באדם מעין זה חסרה התובנה הברורה, שדווקא התורה והעולם הרוחני הם המציאות האמיתית, ואילו העולם הזה חולף וארעי. הפנמה של הרעיון הנ"ל מתבטאת למשל ביחסו של האדם אל התפילה: <b>מתוך הכרת הגודל הזה בהוד תיאוריו הנצחיים שאינם פוסקים</b> של עולם הקודש,<b> מתגדלת התפלה בתכונתה, ומוצאה היא את מטרתה בביטויה, וגילוי חייה </b>– כשאדם מכיר היטב את ממשותו של עולם הרוח, על תיאוריו השונים, הוא משתוקק לבטא זאת במלל התפילה;<b> התמלאות המאויים נעשה לה דבר נטפל </b>– ההוצאה לפועל של הכיסופים הרוחניים הופכת להיות עיקר התפילה, ואילו מילוי הבקשות החומריות שנאמרות בה תופס מקום זניח (הוא רק הטריגר להתעוררות הרצון לתפילה); כדברי הפסוק: "<b>כמו חלב ודשן תשבע נפשי ושפתי רננות יהלל פי</b>" – הרינון וההלל הנאמרים בשפתיים בעת התפילה מביאים לעונג נפשי אדיר. <b>נקודת הישות, העולמית הכללית, ונקודת היש הנשמתית של האדם העולמי, אחת היא </b>– נשמת האדם הפרטית היא שיקוף לנשמת המציאות הכללית, ולכן <b>ההבדל שבין הכרת העולם בתור חזיון ריק, צללי צבעים וצלילי קולות מתעים, ובין הכרתו בעומק המלוי והישות ההויתית, תלוי בגודל העליה העצמותית של הנשמה, שהיא בעליתה עולה וכל העולמים עולים עמה, מעומק התהו והאפסיות לרום הבנין והישות המוחלטה </b>– מכיוון שיש קשר בין נשמת האדם לבין נשמת המציאות, הרי שנקודת מבטו של אדם על מציאות תלויה בהעמקה של עולמו הרוחני: ככל שיעמיק יותר כך יביט על האובייקטים במציאות לא רק כצבעים וצלילים נוצצים אך חלולים – אלא יזהה את הרצון האלוהי העומד מאחוריהם; וכך יעלה כל אובייקט משפל הריקנות אל הקיימות הנצחית. <b>אור הדעת, הפועל, היוצר והמחיה, כשהוא נשאב במהות, כבר יש לו עמדה עצמותית </b>– כאשר מעמיקים בחוכמת התורה הרי מתחברים ומתכללים במשמעות הפנימית של היש, ובכך חושפים את נקודת האמת העצמית הגנוזה בו. ואז מתברר ש<b>היצירה אינה חזיון שוא, כי אם פעולה ומציאות מוחלטה </b>– מתברר לאדם שהיצירה העולמית אינה רק שקר וזיוף אלא חלק מהמוחלטות האלוהית;<b> חזון העולם בתור פעולה יצירתית, שהאדם אחוז בו כולו, הרי הוא נותן לו את ערכי הגודל והשיגוב כולם, לו ולעולמים כולם </b>– בעת שהאדם מחובר לנקודת המבט הרואה בעולם מימוש של היצירה האלוהית, הרי הוא מסוגל להעניק לכל פעולה את המשמעות הערכית שלה. <b>וכשנעמיק בדבר, נמצא, שכל משאת נפש חיצונה, כל חכמי הגוים וכל מלכותם, כל מה שהוא עומד בהכרתו ועומק חשקת עצמיותו מחוץ לההספגה של העוצם, האור המלא כל, המרומם מכל, מקור אור עליון, אשר תחתית הדרגתו היא ההבטאה של אור אין סוף, הוא הכל באמת חזון שוא, ומקסם כזב </b>– אם נבין היטיב את מה שנאמר כאן, יתברר לנו שכל פעולה חומרית עולמית, גם הדרמטית ביותר, כאשר אינה מחוברת ("ספוגה") למשמעות העצמית ("העוצם") האלוהית (שהגילוי הכי תחתון שלה הוא מה שאנו מכנים "אור אין סוף") – אין לה שום משמעות;<b> שאין פדות לאדם ממנו כי אם בריחה מוחלטת מכל משא של ישות כוזבה, כדי לבוא להמנוחה הנכספת של האפסיות האמיתית </b>– ולא ניתן להימלט מריקנות זו אלא בניתוק מכל ממשות שקרית, והתבטלות אל עולם הרוח הנצחי, האין סופי. <b>והמנוס אל הישות האמיתית, אל החיים במנוחת האמת שלהם, אינו כי אם בעומק עליונות זו, שאמונת ישראל, רוחו, נשמתו, שאיפתו, מדעו, וכל תקותו, וכל תקות עולמים בו נתונה </b>– וריצה זו אל החיים האלוהיים, היא רק בחיבור למורשת הישראלית; וכל תקוות העולם תלויה בכך. "<b>כל הגוים כאין נגדו, מאפס ותהו נחשבו לו</b>" – אין מציאות לשום מפעל עולמי המנוגד לשלמות האלוהית; "<b>ואך בך אל ואין עוד ואין מבלעדי מושיע</b>" – רק בחיבור למשמעות האלוהית מצויה התשועה; "<b>ואשם דברי בפיך ובצל ידי כסיתיך, לנטע שמים וליסד ארץ, ולאמר לציון עמי אתה. להנחיל אהבי יש ואצרתיהם אמלא</b>" – בדברי התורה שהושמו בפיהם של ישראל ומשמשים כצל וכיסוי להם – צד החול של ישראל ("ציון") הופך להיות קודש ("עמו" של אלוהים), המציאות מתייסדת ומתמלאת.

<b>טזבנין הקודשמהו הדבר הנוטל את טעם החיים מההגיון העליון, מהו הענין המרעיל את הנפשות, שלא יחושו את נועם הקודש, את אור ד', ולא יבססו את כל מעשיהם ושאיפות חייהם על פיו, רק אותו הדמיון המתעה, המראה את הוד האצילות בצורה שוממה, ואת כל המהומה שבחיים בצורה מיושבת ובנויה, מה שהוא השקר היותר מסואב שבעולם. אכן זאת היא עבודתם הקדושה של אנשי לב, לחשוף תמיד בלא הרף את המעין הרוחני, לחוש בלב פנימה ולגלות לאחרים את ההוד ואת ההדר, את העז ואת ההויה האיתנה והמבונה של החיים האציליים, אשר מקור חייהם הוא אור הקדש, המתרפק על האהבה העליונה, אהבת ד', בזיו טהרתה ועצמת אורה. מתוך הכרה זו נגוהות יצאו, והחיים יטהרו, והאומה בכללה תכיר את מטרתה, את רז מלחמותיה בכל ימי התולדה הארוכה והמסובכה שלה. אז תכיר ותדע, כי על קו הנבואה, על משקל רוח הקודש, ועל בסיס החיים של תורת אל חי, בכל דרכיה ומעשיה, בכל חיי היחיד והצבור שלה, בכל השקפות עולם שלה, אך בהם תמצא אשרה, ועל ידם תעמיד את יסודות תחיתה, וכונניות מוסדי שובה אל ארצה ואל תיקון לאומיותה.המתעה </b>– המבלבל;<b> שוממה </b>– משעממת, ריקה;<b> מסואב </b>– מושחת;<b> ההויה </b>– המציאות;<b> והמבונה </b>– והמבוססת;<b> האציליים </b>– הרוחניים;<b> נגוהות </b>– אורות;<b> רז </b>– סוד, הטעם הפנימי;<b> התולדה </b>– ההיסטוריה;<b> קו </b>– בסיס, מסגרת;<b> וכונניות מוסדי שובה </b>– יציבות המוסדות הציונים (שמשיבים את האומה לארצה). 

<b>מהו הדבר הנוטל את טעם החיים מההגיון העליון, מהו הענין המרעיל את הנפשות, שלא יחושו את נועם הקודש, את אור ד', ולא יבססו את כל מעשיהם ושאיפות חייהם על פיו </b>– מה גורם לבני אדם להשקיע את חייהם בהבל וריק ולא בחיי משמעות וקדושה?<b> רק אותו הדמיון המתעה, המראה את הוד האצילות בצורה שוממה, ואת כל המהומה שבחיים בצורה מיושבת ובנויה, מה שהוא השקר היותר מסואב שבעולם </b>– רק הדמיון המבולבל שמשלה עצמו שעוצמות החיים מצויות דווקא בחיי החומר, ואילו חיי הרוח הם שוממים; זהו השקר המושחת ביותר בעולם. <b>אכן זאת היא עבודתם הקדושה של אנשי לב, לחשוף תמיד בלא הרף את המעין הרוחני, לחוש בלב פנימה ולגלות לאחרים את ההוד ואת ההדר, את העז ואת ההויה האיתנה והמבונה של החיים האציליים, אשר מקור חייהם הוא אור הקדש, המתרפק על האהבה העליונה, אהבת ד', בזיו טהרתה ועצמת אורה </b>– על הצדיקים לחשוף לעולם שהעוצמה והביסוס של הרוחניות, המחוברת לאור האלוהי האינסופי, הם המעניקים את השמחה והיציבות לחיים. <b>מתוך הכרה זו נגוהות יצאו, והחיים יטהרו, והאומה בכללה תכיר את מטרתה, את רז מלחמותיה בכל ימי התולדה הארוכה והמסובכה שלה </b>– השפעתם של הצדיקים תטהר את התרבות האנושית ואת חיי החברה. האדם יפסיק לרדוף אחרי כסף וכבוד וישוב אל אושרו הפנימי. עם ישראל יבין אז את פשר המאבקים האדירים שניהל בהיסטוריה העקובה מדם שלו למען קידום הרוחניות בעולם. <b>אז תכיר ותדע, כי על קו הנבואה, על משקל רוח הקודש, ועל בסיס החיים של תורת אל חי, בכל דרכיה ומעשיה, בכל חיי היחיד והצבור שלה, בכל השקפות עולם שלה, אך בהם תמצא אשרה, ועל ידם תעמיד את יסודות תחיתה, וכונניות מוסדי שובה אל ארצה ואל תיקון לאומיותה </b>– עם ישראל יכיר שדווקא בחיבור למסגרת הנבואית ורוח הקודש והתורה, בחיי הפרט והכלל, בכל התכנים הישראלים – נמצא את אושרנו ונבסס עליו את מהלך שיבת ציון. 


<b>יזעולם הקודש והחוליש עולם של חול, ועולם של קודש, עולמים של חול ועולמים של קודש, העולמים סותרים זה את זה. כמובן הסתירה היא סוביקטיבית. האדם בהשגתו המצומצמת אינו יכול לפשר בין הקודש ובין החול, ואינו יכול להשוות את סתירותיהן, והן אמנם מיושבות ברום עולם, במכון קודש הקודשים.סוביקטיבית </b>– אנושית;<b> לפשר </b>– לאזן;<b> ברום עולם </b>– במדרגה הרוממה.

<b>יש עולם של חול, ועולם של קודש, עולמים של חול ועולמים של קודש </b>– בחיינו אנו צריכים להבחין בין ערכים שהם מיועדים ('מקודשים') למטרה כשלעצמם, לבין ערכים שהם רק אמצעי שעליו יש 'לחול' מדרגה נוספת. תורה ומצוות לדוגמה הם עולמות קודש; צרכי כלכלה, ביטחון, רפואה וכדומה הם עולמות של חול. <b>העולמים </b>לכאורה <b>סותרים זה את זה </b>– במבט ראשוני נדמה שככל שאדם עוסק יותר בערכי קודש כך הוא מתרחק מערכי החול, ולהיפך. <b>כמובן הסתירה היא סוביקטיבית </b>– הסתירה בין העולמות היא רק מצד מבטו האנושי של האדם; <b>האדם בהשגתו המצומצמת אינו יכול לפשר בין הקודש ובין החול, ואינו יכול להשוות את סתירותיהן, והן אמנם מיושבות ברום עולם, במכון קודש הקודשים </b>– האדם, מטבעו האנושי, מוצא עצמו קרוע בין העולמות, אך הדבק בה' באמת, מחובר למדרגה עליונה המכונה "קודש הקודשים", שבה יש מקום גם לקודש וגם לחול; גם לאמצעי וגם למטרה. 

<b>יחהרמת החול לקודשכשיוצאים מעולם הקודש אל החול, או להיפך, בלא הדרגה, מתארע לנשמה מה שמתארע לגוף וחושיו כשהם יוצאים מן ההיפוך אל ההיפוך, מאפלה לאורה, מחמה לצינה, צער ולפעמים גם נזק. שתי הגנות ישנן נגד היזק זה, או לסדר את היציאה בהדרגה מקודש עליון לקודש תחתון ממנו, וכן הלאה, עד שבאים אל התוכן של חול, זאת היא מדת כל אדם. אבל עוד מדרגה יותר עליונה נמצאת, והיא הרמת כל החול כולו אל הקודש. זאת היא מדת המעולים שבצדיקים, והמדה הצפויה לעולם בעתידו הנשגב, "ביום ההוא יהיה על מצלות הסוס קדש לד'" (זכריה יד, כ).מתארע </b>– מתרחש;<b> מחמה לצינה </b>– מחום לקור;<b> בהדרגה </b>– בהדרגתיות;<b> הנשגב </b>– המרומם, העליון.

<b>כשיוצאים מעולם הקודש אל החול, או להיפך, בלא הדרגה, מתארע לנשמה מה שמתארע לגוף וחושיו כשהם יוצאים מן ההיפוך אל ההיפוך, מאפלה לאורה, מחמה לצינה, צער ולפעמים גם נזק </b>– כשם שלגוף האדם נגרם צער, ולעיתים נזק ממשי, ממעברים קיצוניים בין חושך לאור ומחום לקור – כך מעבר קיצוני מידי וללא הדרגה בין עולם הקודש לעולם החול ולהיפך, עלול לאבד את שיווי המשקל הרוחני. כיצד ניתן להתמודד עם משבר זה? <b>שתי הגנות ישנן נגד היזק זה, או לסדר את היציאה בהדרגה מקודש עליון לקודש תחתון ממנו, וכן הלאה, עד שבאים אל התוכן של חול, זאת היא מדת כל אדם </b>– האפשרות הראשונה והמקובלת להתמודדות עם בעיה זו היא הסתגלות איטית וחשיפה הדרגתית לעולם המנוגד. <b>אבל עוד מדרגה יותר עליונה נמצאת, והיא הרמת כל החול כולו אל הקודש </b>– האפשרות השנייה היא מדרגת האנשים הגדולים מצליחים למצוא בכל מעשה ועניין משמעות נשגבה; במצב זה אין כלל סתירה בין העולמות, וממילא אין משבר; <b>זאת היא מדת המעולים שבצדיקים, והמדה הצפויה לעולם בעתידו הנשגב </b>– ככל שהאנושות מתקדמת היא צועדת למקום מתוקן יותר בו גם החול יקבל משמעות נצחית. על כך נאמר: <b>"ביום ההוא יהיה על מצלות הסוס קדש לד'" </b>– על תכשיטי הסוס, הכוח הטבעי והגס, יוטבע שם ה'; כלומר כוחות החול הגסים יקבלו בעתיד משמעות וקדושה. 


<b>יטהתעלות הכל לקודשההבדלים הם בכלל היצירה. ההבדל בין קודש לחול, עובדות הן, טשטוש צורתם הוא חורבן. ההתעמקות בהבנה והרגשה בענין הבדל זה הוא מקור לפרי רוח מרובה. אמנם אחרי כל אלה משיגים בדעה ברורה, שכל אלה הם דברים עוברים, וההתעלות של הכל לקודש, ולאחוה, להשויה ולעדינות, הוא הרעיון הנצחי, החי תמיד בכל רוח נדיבה, והזהירות של ההבדלות הנם דברים שוטפים ועוברים, נובעים מחיי שעה. הרעיון הכללי של ההשויה, שהוא יסוד טובת הלב ואהבת הבריות הזכה, הולך הוא במערכי הרזים בהעלאת הניצוצות, המפוזרות בכל עמקי הקליפות, וברעיון הגדול של התהפכות הכל לקדושה גמורה ומוחלטת, על ידי עבודה הדרגית שאינה פוסקת, של חסד, שלום, משפט, אמת ורחמים.לפרי רוח </b>– ליצירה רוחנית;<b> להשויה </b>– לאחדות, לחיבור;<b> הזכה </b>– הטהורה;<b> הרזים </b>– הסודות;<b> הקליפות </b>– הצדדים השליליים;<b> הדרגית </b>– הדרגתית.

<b>ההבדלים הם בכלל היצירה </b>– על מנת ליצור יצירה אמיתית בעולם יש לחדד את הייחודיות של כל כוח במציאות.<b> ההבדל בין קודש לחול, עובדות הן, טשטוש צורתם הוא חורבן </b>– ההבדלים בין הכוחות שהם רק אמצעיים ועליהם צריכה לחול קומה נוספת ("חול"), לבין הכוחות שמוקדשים למטרה בפני עצמה ("קודש") – הם עובדה אובייקטיבית. במידה ונטשטש ביניהם: לדוגמה, ניתן לאכילה ולשתייה ערך בפני עצמן, ולחלופין נתייחס ללימוד התורה כאמצעי לפיתוח אינטלקטואלי – זהו חורבן העולם. <b>ההתעמקות בהבנה והרגשה בענין הבדל זה הוא מקור לפרי רוח מרובה </b>– הגבולות בין העולמות הם קרקע פורייה ליצירה רוחנית בספרות, בעיון ובשירה. <b>אמנם אחרי כל אלה משיגים בדעה ברורה, שכל אלה הם דברים עוברים, וההתעלות של הכל לקודש, ולאחוה, להשויה ולעדינות, הוא הרעיון הנצחי, החי תמיד בכל רוח נדיבה, והזהירות של ההבדלות הנם דברים שוטפים ועוברים, נובעים מחיי שעה </b>– אחרי הבירור הראשוני של הגבולות בין הקודש והחול ניתן להתרומם להבנה עמוקה יותר שההבדלים הללו הם רק תוצר של חיי ההווה שלנו; אולם במבט עתידי ניתן לזהות בכל פעולה, גם זו הנראית כטכנית ושולית, משמעות נצחית טהורה. כך מעלים ומשווים את חיי החול לעדינות של הקודש. <b>הרעיון הכללי של ההשויה, שהוא יסוד טובת הלב ואהבת הבריות הזכה, הולך הוא במערכי הרזים בהעלאת הניצוצות, המפוזרות בכל עמקי הקליפות, וברעיון הגדול של התהפכות הכל לקדושה גמורה ומוחלטת </b>– מקור הרעיון של העלאת עולם החול לקודש מצוי בעבודתם של הצדיקים, מלאי טוב הלב ואהבת הבריות, ש"מעלים ניצוצות מהקליפות", כלומר מוצאים את הטוב הנצחי בתוך מעטפות השקר; <b>על ידי עבודה הדרגית שאינה פוסקת, של חסד, שלום, משפט, אמת ורחמים </b>– וזאת באמצעות עבודה הדרגתית של דורות רבים שמוסיפה חסד וטוב למציאות. 

<b>כבנין החול לקודשאי אפשר לומר כלל שתהיה עין הנשמה צרה בהגוף, אף על פי שהענינים שהם שואפים אליהם ופועלים בהם ובונים אותם נראים כרחוקים זה מזה. וכן אי אפשר שנשמת הנשמה, הרוח האצילי העליון שהוא מחיה את הנשמה, תהיה עינו צרה בהנשמה, אף על פי שהיא מוגבלה וירודה לגביה, כמו שהגוף מוגבל הוא וירוד כלפי הנשמה. וכן הוא הדין בכל ההוה ובכל ההנהגה, הכללית והפרטית, האישית והצבורית, זהו דרך החיים. כשרואים אנו אנשים מתגברים לאחוז מגמות גופניות, או חילוניות, והם עסוקים בבנין האומה, והתבל, ואנו מרגישים, שיסוד החיים ומקור ההצלחה נתון הוא בתוך התפקידים העליונים, לא בבנין החמרי, כי אם בהרוחני, ולא בהרוחני החילוני, כי אם בצדדיו העליונים המקודשים, קודש הקדשים, אל ירע לבנו בכל המפעלים הללו. אל נעלים עין מהצורך הגדול להתבססותה של נשמת הנשמה, אל הנשמה ואל הגוף, ואל הסתדרותם הטובה, כלומר הצורך של הקדושה העליונה, האידיאלית, האצילית האלהית, אל הבסיסים של הרוחניות החילונית, וזו האחרונה אל הגופניות וכל פנותיה, ובהתאחדות הכחות כולם יהיה הבנין שלם.צרה </b>– מתנגדת, מקנאה;<b> מוגבלה </b>– מוגבלת;<b> וירודה </b>– ונמצאת במדרגה נמוכה;<b> ההוה </b>– המציאות העכשווית;<b> מגמות </b>– מטרות;<b> נעלים עין </b>– נתעלם;<b> האצילית </b>– הרוחנית.

<b>אי אפשר לומר כלל שתהיה עין הנשמה צרה בהגוף, אף על פי שהענינים שהם שואפים אליהם ופועלים בהם ובונים אותם נראים כרחוקים זה מזה </b>– אף על פי שהנשמה הרוחנית היא עיקר האדם ולכאורה יש לה מטרה שונה מן הגוף, עדיין אין לזלזל בבריאות הנפשית והגופנית. <b>וכן אי אפשר שנשמת הנשמה, הרוח האצילי העליון שהוא מחיה את הנשמה, תהיה עינו צרה בהנשמה, אף על פי שהיא מוגבלה וירודה לגביה, כמו שהגוף מוגבל הוא וירוד כלפי הנשמה </b>– הדבר נכון גם ברבדים עמוקים יותר: כדוגמת היחס שבין הצד הרוחני שבאדם ("נשמה") לבין הגוף שהוא ירוד ממנו; כך ישנו יחס בין הצד הרוחני העליון שבו האדם בטל לחלוטין לאלוהות הכללית ("נשמת הנשמה") לבין הצד הרוחני-חילוני שמתגלם באופי הפרטי של האדם ("נשמה") שאף הוא ירוד לעומת "נשמת הנשמה" אולם נצרך מאין כמוהו. <b>וכן הוא הדין בכל ההוה ובכל ההנהגה, הכללית והפרטית, האישית והצבורית, זהו דרך החיים </b>– העיקרון הנאמר לעיל תקף בכל דבר ועניין: בעבודה אישית, בהנהגה ציבורית ועוד – אין לזלזל בערכים שנראים כפחות חשובים, כי גם להם יש משמעות. <b>כשרואים אנו אנשים מתגברים לאחוז מגמות גופניות, או חילוניות, והם עסוקים בבנין האומה, והתבל, ואנו מרגישים, שיסוד החיים ומקור ההצלחה נתון הוא בתוך התפקידים העליונים, לא בבנין החמרי, כי אם בהרוחני, ולא בהרוחני החילוני, כי אם בצדדיו העליונים המקודשים, קודש הקדשים, אל ירע לבנו בכל המפעלים הללו </b>–בדורות האחרונים רבים מישראל עסוקים בבניית הכוח החומרי של עם ישראל, יישוב הארץ, פיתוח הכלכלה, הצבא, הבריאות, ההשכלה והמדע ואפילו מדעי הרוח החילוניים. עולם קודש נעזב לטובת השקעה חומרית והשכלה כללית רחבת היקף. למרות שלא בכך טמונה עוצמתם הרוחנית של ישראל אלא דווקא בתורה ובעבודת ה', אין לנו לזלזל חלילה במפעלים הללו. <b>אל נעלים עין מהצורך הגדול להתבססותה של נשמת הנשמה, אל הנשמה ואל הגוף, ואל הסתדרותם הטובה, כלומר הצורך של הקדושה העליונה, האידיאלית, האצילית האלהית, אל הבסיסים של הרוחניות החילונית, וזו האחרונה אל הגופניות וכל פנותיה </b>– נשמת הנשמה (הצד הרוחני הכללי), הנשמה (הצד הרוחני הפרטי-חילוני) והגוף, זקוקים זה לזה. הקדושה העליונה אינה יכולה להופיע בעולם בצורה מופשטת, אלא זקוקה לרוחניות חילונית בשלב ראשון ולמסגרת גופנית בשלב שני. לכן ההתפתחות החומרית מכינה מקום לנשמה הגדולה של עם ישראל להופיע בעולם.<b> ובהתאחדות הכחות כולם יהיה הבנין שלם </b>– רק בשילוב הרוח הגדולה של התורה, ההשכלה הכללית וההתפתחות החומרית של עם ישראל – יהיה התיקון השלם. 

<b>כאקדושה מחרבת ובונהיש קדושה בונה, ויש קדושה מחרבת, הקדושה הבונה טובה גלוי, והמחרבת טובה גנוז, מפני שהיא מחרבת כדי לבנות מה שהוא יותר נעלה ממה שכבר בנוי. המשיג את סוד הקדושה המחרבת יכול הוא לתקן כמה נשמות, ולפי גודל השגתו כך גדול הוא כח תקונו. מהקדושה המחרבת יוצאים הלוחמים הגדולים, המביאים את הברכה לעולם, מעלת משה בעל היד החזקה, ששבר את הלוחות. מי שאין נפשו משוטטת במרחבים, מי שאינו דורש את אור האמת והטוב בכל לבבו, איננו סובל הריסות רוחניות, אבל אין לו גם כן בנינים עצמיים. הוא חוסה בצלם של הבנינים הטבעיים, כמו 'השפנים שהסלעים הם מחסה להם' (על פי תהילים קד, יח). אבל האדם, מי שנשמת אדם בקרבו, נשמתו לא תוכל לחסות כי אם בבנינים שהוא בונה בעמלו הרוחני, שאיננו פוסק תמיד מעבודתו הזריזה. לפעמים הרעיון עולה למעלה, מתאותו בענינים רבי הכללות והטוהר, אז מתחלשים ביותר הענינים השפלים, היותר פרטיים, האחוזים במסעדי הדמיון, והמשפטים הרגילים, וכל חלקי הטוב והקודש, שהיו אחוזים בהם, מתרופפים, והאדם נשאר משתומם, עד שיוברק לו אור יותר בהיר, שיבנה את הריסתו הרוחנית, בנין יותר נעלה, ויקח גם כן את כל מעמקי הטוב והקודש, שהיו נתונים בתוך אותם הענינים השפלים והשטחיים, ויבנה מהם עולם חדש, עולם מלא אור גדול.גנוז </b>– נסתר;<b> חוסה </b>– מסתתר;<b> מתאותו </b>– מרצונו;<b> השפלים </b>– הנמוכים;<b> במסעדי </b>– בתמיכת;<b> מתרופפים </b>– נחלשים;<b> משתומם </b>– תמה, שומם.

<b>יש קדושה בונה, ויש קדושה מחרבת </b>– לעיתים מופיעה הקדושה בעולם באופן חיובי, בבניין של מפעלים טובים; ולעיתים מופיעה הקדושה בעולם באופן שלילי, בהריסה של דברים שאמורים להיחרב. <b>הקדושה הבונה טובה גלוי, והמחרבת טובה גנוז, מפני שהיא מחרבת כדי לבנות מה שהוא יותר נעלה ממה שכבר בנוי </b>– התועלת של הקדושה הבונה הוא גלוי לעין, אולם גם בקדושה המחרבת גנוזה תועלת, כי היא מאלצת את המציאות להתרומם לגבהים גבוהים יותר ממצבה הנוכחי. <b>המשיג את סוד הקדושה המחרבת יכול הוא לתקן כמה נשמות, ולפי גודל השגתו כך גדול הוא כח תקונו </b>– תלמיד חכם שמסוגל להבין את אלו המחריבים ולרומם אותם להבנה מעמיקה יותר, מסוגל לתת מענה רוחני לאותן הנשמות שעסוקות בחורבן ולברר להן את ייעודן. <b>מהקדושה המחרבת יוצאים הלוחמים הגדולים, המביאים את הברכה לעולם, מעלת משה בעל היד החזקה, ששבר את הלוחות </b>– מבעלי הנפשות המחריבות, אלו שלא מסתפקים בסדר העולם כמו שהוא, יוצאים המהפכנים הגדולים, שבסופו של דבר, לאחר הרבה גלגולים, מביאים ברכה לעולם. הדבר דומה לפועלו של משה בשבירת הלוחות הראשונים. לפעמים יש צורך לשנות סדרי עולם שטחיים למען בנייתם מחדש בצורה מעמיקה יותר. <b>מי שאין נפשו משוטטת במרחבים, מי שאינו דורש את אור האמת והטוב בכל לבבו, איננו סובל הריסות רוחניות, אבל אין לו גם כן בנינים עצמיים. הוא חוסה בצלם של הבנינים הטבעיים, כמו 'השפנים שהסלעים הם מחסה להם' </b>– האדם שמקבל כל דבר ללא מחשבה וביקורת, אינו סובל מטלטלות אולם גם אינו מצליח לבנות בניין עצמי; הוא רק מסתמך על מסגרות קיימות כדוגמת שפנים שמסתתרים מאחורי סלעים. <b>אבל האדם, מי שנשמת אדם בקרבו, נשמתו לא תוכל לחסות כי אם בבנינים שהוא בונה בעמלו הרוחני, שאיננו פוסק תמיד מעבודתו הזריזה </b>– האדם השלם, לא מקבל דבר כמובן מאיליו, הוא עניו וירא ה' אך גם ביקורתי ומעמיק, ולכן מתאמץ ומשתוקק לבנות בעצמו את החיבור והקשר שלו אל התורה. <b>לפעמים הרעיון עולה למעלה, מ</b>תוך <b>תאותו בענינים רבי הכללות והטוהר, אז מתחלשים ביותר הענינים השפלים, היותר פרטיים, האחוזים במסעדי הדמיון, והמשפטים הרגילים, וכל חלקי הטוב והקודש, שהיו אחוזים בהם, מתרופפים </b>– לעיתים מתוך השאיפה לרוממות רוח ולהעמקה נוצר זלזול בקיום המסגרות השטחיות, שכוחן נובע מתמיכת הדמיון וההרגל, ואזי החוקים שתלויים בהם נחלשים; <b>והאדם נשאר משתומם, עד שיוברק לו אור יותר בהיר, שיבנה את הריסתו הרוחנית, בנין יותר נעלה, ויקח גם כן את כל מעמקי הטוב והקודש, שהיו נתונים בתוך אותם הענינים השפלים והשטחיים, ויבנה מהם עולם חדש, עולם מלא אור גדול </b>– במצב כזה, שנדמה שאדם נותר קרח מכאן ומכאן, צריך הוא לבנות בניין רוחני עמוק יותר מתוך המסגרת הקיימת. רק כאשר יבין כיצד בתוך העניינים המעשיים והציוריים של התורה מונחים הרעיונות העמוקים ביותר – ישוב האדם לדבקות אמיתית וטהורה בתורה. 


<b>כבמערכות הקודש והחומרבנטיות הקודש שבעולם, אנו מוצאים את תכונת הנטיה המוטבעה בטבע הנפש, גם בצדדיה החמריים והשפלים, אלא שעל גביהם מתגלה אור הנטיה היותר עליונה ואצילית. וככה הולכים הם המצעדים, ו"גבה מעל גבה שמר וגבהים עליהם" (קהלת ה, ז), עד כדי היפעה האלהית, באור פני מלך חיים, דברי אלהים חיים, אשר לתורת חיים, הנטועה בעם הקודש, העומד להתהלך לפני ד' בארצות החיים. אז בהקשר הנורמלי של המדרגות, התכונה השפלה הטבעית, המוטבעת בטבע החמרני של האדם, אובדת היא את תכונתה, והיא בטלה ברוב האור העליון שלמעלה ממנה, כמדת "שרגא בטיהרא" (חולין ס, ב), וכנר לפני אבוקה, וכטפה בים הגדול. אמנם מסייעת היא אותה הנקודה השפלה, המוטבעת בנפש התחתונה, לעזז את עצמת הקודש, ברדתו אל מערכות החומר וחושיו, ופועלת היא בזה את פעולתה גם על כל אצילות היפעה שהמדות העליונות יושבות עליה, כחמרא דיתיב על דורדיא, המועילה לקיומו ואמוצו. בתכונת החיים אשר לאומות העולם מקשקשת היא הנקודה הטבעית הזאת גם כן. את צורתה היותר מהולמת לנחלת גויים מצאה על ידי המינות, שיצאה מהלאה לגבול ישראל, להיות לכח אמוני בעמים רבים. אבל כאן נפרשה הדורדיא מכל יין הלבנון, והנקודה החמרנית בתקפה הירוד והמגושם מוצאה את ביטויה בהתאמה לתוכן של אליליות מנוסחה, שלפעמים נתמה על החפץ של הריח החריף אשר לבקשת הקודש שנולד ממנה, אבל מיד נרגיש ריח של בשר, והבשר הולך הוא ומעביר את צורתו, "ובשר קדש יעברו מעליך" (ירמיהו יא, טו), עד שמתהוה לבשר חמורים השוה אמנם במשקלו לבשר אדם. והמשקל הזה, התכונה ההשויית המקרית, לכאורה היא הגורמת שעקבתא דמשיחא מתגלה גם כן על רכיבתו של חמור זה, שבאמת איננו חמורו של משיח עדיין, שהוא עתיד לבוא במהרה בימינו בקרוב, כי אם "טולא דכופתא דחמריה" (סנהדרין צח, ב). והצללים הללו הולכים הם ונסים, לפי תוקף הארת השמש, שמשו של יעקב, אשר זרחה בעבורו, לרפאות את צלעתו, שפגע בה שרו של עשו, 'כשנדמה לו כתלמיד חכם מעבר מזה, וכליסטים מעבר מזה' (על פי חולין צא, א), ויעקב אשר האמת היא מנת חבלו, קרא "שם המקום פניאל, כי ראיתי אלהים פנים אל פנים ותנצל נפשי" (בראשית לב, לא). כי פודה ד' נפש עבדיו, שהיא מוארה תמיד באור חיי רוח ד', המופעת במלא יפעת נשמת צור כל העולמים, אל אלהי ישראל, הנגלה בחזון אצילי, "כמעשה לבנת הספיר וכעצם השמים לטהר" (שמות כד, י).ואצילית </b>– ורוחנית;<b> המצעדים </b>– הצעדים, המדרגות;<b> היפעה </b>– יפי ההופעה;<b> שרגא בטיהרא </b>– נר בצהרים;<b> לעזז </b>– לחזק;<b> כחמרא דיתיב על דורדיא </b>– כיין היושב על השמרים;<b> ואמוצו </b>– וחיזוקו, ותסיסתו;<b> מקשקשת </b>– פועמת, רלוונטית;<b> מהולמת </b>– מתאימה;<b> המינות </b>– הנצרות;<b> נפרשה </b>– פרשה, התנתקה;<b> מנוסחה </b>– מסוגננת;<b> ההשויית </b>– ההשוואה; <b>טולא דכופתא דחמריה </b>– צל גללי החמור.
 
<b>בנטיות הקודש שבעולם, אנו מוצאים את תכונת הנטיה המוטבעה בטבע הנפש, גם בצדדיה החמריים והשפלים, אלא שעל גביהם מתגלה אור הנטיה היותר עליונה ואצילית </b>– הנטייה של האדם לנשגב באה לידי ביטוי בצורות שונות. בכל סוג של דת או אמונה אנו מוצאים מורכבות: ישנו צד טהור ונשגב ויש צד אנושי ונמוך. הצדדים הטהורים, המוסריים שבאדם באים לידי ביטוי בפניה לאלוהים אך יחד עמם משולבים גם אנוכיות ודמיונות שווא. <b>וככה הולכים הם המצעדים </b>– וכך מתפתחים הם צעדי האמונה בעולם, כדברי קהלת: <b>"וגבה מעל גבה שמר וגבהים עליהם" </b>– הקדוש ברוך הוא יושב גבוה ושומר על התפתחות הרוחניות בעולם,<b> עד כדי היפעה האלהית, באור פני מלך חיים, דברי אלהים חיים, אשר לתורת חיים, הנטועה בעם הקודש, העומד להתהלך לפני ד' בארצות החיים </b>– עד להופעה השלמה ביותר של האמונה שהיא בעם ישראל ובתורתו. <b>אז בהקשר הנורמלי של המדרגות, התכונה השפלה הטבעית, המוטבעת בטבע החמרני של האדם, אובדת היא את תכונתה, והיא בטלה ברוב האור העליון שלמעלה ממנה, כמדת "שרגא בטיהרא", וכנר לפני אבוקה, וכטפה בים הגדול </b>– ואז, בדרך ההתפתחות הטבעית, כאשר מופיעה המדרגה האמונית העליונה של עם ישראל, מדרגות האמונה הנמוכות יותר נבלעות בה כאור נר בזמן שמש הצהרים; כנר קטן מול אבוקה גדולה; וכטיפה קטנה בתוך הים הגדול. <b>אמנם מסייעת היא אותה הנקודה השפלה, המוטבעת בנפש התחתונה, לעזז את עצמת הקודש, ברדתו אל מערכות החומר וחושיו, ופועלת היא בזה את פעולתה גם על כל אצילות היפעה שהמדות העליונות יושבות עליה, כחמרא דיתיב על דורדיא, המועילה לקיומו ואמוצו </b>– אולם נקודות האמת הקטנות שמצויות במדרגות האמונה הנמוכות, הן מעניקות עוצמה לרוחניות העליונה, מפני שהן נותנות מענה גם לצדדי הגוף וחושיו (פיתוח בעולם החול, חוויות רוחניות פרטיות, רגיעה נפשית וכדומה), כדוגמת שמרים שמתסיסים את היין. <b>בתכונת החיים אשר לאומות העולם מקשקשת היא הנקודה הטבעית הזאת גם כן </b>– הנטייה האנושית זקוקה לאמונה טבעית ונמוכה; ו<b>את צורתה היותר מהולמת לנחלת גויים מצאה על ידי המינות, שיצאה מהלאה לגבול ישראל, להיות לכח אמוני בעמים רבים </b>– ונטייה זו התלבשה באופן מובהק בנצרות שיצאה מעם ישראל, ונתנה מענה לצורך הדתי של האנושות. <b>אבל כאן נפרשה הדורדיא מכל יין הלבנון, והנקודה החמרנית בתקפה הירוד והמגושם מוצאה את ביטויה בהתאמה לתוכן של אליליות מנוסחה </b>– אולם הנצרות (שהייתה אמורה לשמש כסוג של תסיסה והכנה לאמונה הישראלית) התנתקה מ'היין' הישראלי, ואת המענה הדתי סיפקה באופן מגושם של אלילות מסוגננת ולו יותר מכך; עד כדי כך <b>שלפעמים נתמה על החפץ של הריח החריף אשר לבקשת הקודש שנולד ממנה, אבל מיד נרגיש ריח של בשר, והבשר הולך הוא ומעביר את צורתו </b>– שאנו עומדים תמהים מול התופעה הדתית-נוצרית מצד אחד מבקשת קדושה, אולם מיד הבקשה הזו, שדורשת להתנתק מעולם החול, מתחלפת בחומרנות גסה (כי לא ניתן באמת להתנתק מהחומר ובסוף יוצא, שהפוך על הפוך, מגיעים לשקיעה בגסות החיים), כדברי הפסוק: <b>"ובשר קדש יעברו מעליך" </b>– החומריות שהייתה אמורה להיות קדושה חולפת לה,<b> עד שמתהוה לבשר חמורים השוה אמנם במשקלו לבשר אדם </b>– עד שהופכת ל"בשר חמורים", כלומר חומרנות גסה שמנותקת מעולם הרוח, שאמנם "בשר" זה נדמה לכאורה שווה למשקלו של "בשר אדם"; היינו כלפי חוץ נדמה שהממד החומרי (המנותק מהרוח) שהדתיות הנוצרית מדברת עליו ודורשת להתנכר אליו הוא לכאורה גם הממד החומרי של היהדות. <b>והמשקל הזה, התכונה ההשויית המקרית, לכאורה היא הגורמת שעקבתא דמשיחא מתגלה גם כן על רכיבתו של חמור זה </b>– השוואה מדומה ומקרית זו, בין הדתיות שנוצקה בדמות הנצרות לבין האמונה היהודית, היא הגורמת לחילוניים בדורנו, תחילת הגאולה שבה מתפתחים החיים החומריים של עם ישראל, להסתפק בעולם החומר (כי לפי הבנתם, שנוצקה בתפיסה הנוצרית, החומר והרוח אינם יכולים לבוא יחדיו והם בחרו בראשון); אולם אט אט מתברר<b> שבאמת איננו חמורו של משיח עדיין, שהוא עתיד לבוא במהרה בימינו בקרוב, כי אם טולא דכופתא דחמריה </b>– התפיסה החומרית שמצויה בדמיונם אינה החומריות הישראלית שמחוברת עם עולם הרוח, אלא חומרנות גסה, בגרסה הנוצרית, שנמשלת לגללי החמור. <b>והצללים הללו הולכים הם ונסים, לפי תוקף הארת השמש </b>– והתפיסות המוטעות הללו הולכות ונעלמות ככל שהזמן עובר ו"השמש" הישראלית זורחת, כדוגמת<b> שמשו של יעקב, אשר זרחה בעבורו, לרפאות את צלעתו, שפגע בה שרו של עשו, 'כשנדמה לו כתלמיד חכם מעבר מזה, וכליסטים מעבר מזה' </b>– כדוגמת המפגש של יעקב עם שרו של עשיו (שעל פי המדרש נראה מצד אחד כתלמיד חכם ומצד שני כשודד), שגרם לו לצליעה והשמש ריפאה אותה – כך המפגש שלנו עם הנצרות (שכלפי חוץ נדמית כבקשת קדושה אולם מצד האמת היא שודדת את האמונה האמיתית), גורמת לנו לנזקים גדולים, אולם ככל ששמש הגאולה זורחת אנו מתרפאים מהם; <b>ויעקב אשר האמת היא מנת חבלו, קרא "שם המקום פניאל, כי ראיתי אלהים פנים אל פנים ותנצל נפשי" </b>– וכדוגמת יעקב, שתפס את המפגש עם שרו של עשיו כהתעמתות עם תפיסה רוחנית שצריך להינצל ממנה, כך גם אנחנו; <b>כי פודה ד' נפש עבדיו, שהיא מוארה תמיד באור חיי רוח ד', המופעת במלא יפעת נשמת צור כל העולמים, אל אלהי ישראל, הנגלה בחזון אצילי, "כמעשה לבנת הספיר וכעצם השמים לטהר" </b>– אנו ניצלים מכל הטעויות הרוחניות בהיסטוריה עד שנחשפים לאמת מזוקקת כיהלום ספיר וכשמים טהורים. 


<b>כגמלחמת הקודש והטבערז התנועות העכשויות מתברר בזה, שהקודש עצמו, אור העולם, העומד למעלה מהטבע, מהגופניות והחברתיות, תובע הוא, מהעולם בכלל, ומישראל הפזור והשבור בפרט, את הדקיון של הטבע, הפשטות, הבריאות, הנורמליות שבחיים, בהרגשה, בשכל, בהתפעלות. מתקרבים אנו אל כל תביעות הטבע, מתלכלכים אנו בזוהמתו, אין מוצא להגן כי אם על ידי הארות גדולות, על ידי הופעות נשמתיות אלהיות, מגלות רזי עליון, מודיעות האגור בסתרי חושך. בקירוב אל הטבע יש שנאת הקודש הרגיל, הצורר את הטבע, המשדד את מערכתו. הקודש הרגיל, המורגל מאז להתהלך עם הטבע בקרי, אוגר הוא את שארית כחו להלחם עם הטבע, אבל לוחם הוא עם הטבע שלו, כושל הוא ונופל במלחמתו. הטבע המתנשא לתבוע את דקיונו, שנעור על ידי תביעת הקודש הגנוזה בקרבו, מתנשא עם כל שלילותיו, שונא הוא את הקודש, גם הטבע שלו, גם את הודו יפיו ובריאותו, פה נופל הטבע, ונכשל במלחמתו. 'לויתן ושור הבר', שניהם נופלים במלחמתם, 'ונעשה מבשרם סעודה יפה לצדיקים' (על פי זהר קמ, ב). מי שלא נשקע בהבלים, לא זנו עיניו אחרי קניגיאות של אומות העולם, המשחיתות את תפארת הנשמה, את הוד אצילותה וטהרת מדותיה, הרי הוא זוכה ומזכה לראות קניגיון מלבב זה, עומד הוא ממעל לשניהם, גבריאל בכח אל עליון, מעורר את המלחמה, צור עולמים בהגלות אורו וקודש עליונותו גומרה, "העשו יגש חרבו" (איוב מ, יט). רואה היא הנשמה, הנזונה מלחמה הפנימי של תורה, את הכחות הבהמיים, שביבשה ושבים, מתאבקים, לוחמים בקצף, מתנפלים זה על זה, כל אחד חושב, אני אכבוש הכל, אבל לא לדגי הים, ולא לבהמות הרים הנצחון, כי אם לקורא בשם ד', והוא ימלט, וימלט הכל.רז </b>– סוד, ובהקשר שלנו: זרמי העומק;<b> הדקיון </b>– משפט מדוקדק;<b> האגור </b>– הכמוס, המאוחסן;<b> הצורר </b>– הנלחם;<b> המשדד </b>– ההורס;<b> בקרי </b>– באקראיות, בחוסר ישרות;<b> שנעור </b>– שהתעורר;<b> קניגיאות </b>– קרקסאות;<b> העשו </b>– מי שעשה אותו;<b> בקצף </b>– בסערה, בכעס.
 

<b>רז התנועות העכשויות מתברר בזה, שהקודש עצמו, אור העולם, העומד למעלה מהטבע, מהגופניות והחברתיות, תובע הוא, מהעולם בכלל, ומישראל הפזור והשבור בפרט, את הדקיון של הטבע, הפשטות, הבריאות, הנורמליות שבחיים, בהרגשה, בשכל, בהתפעלות </b>– זרמי העומק של תנועות החילון העכשוויות נעוץ בטענה אמיתית: במשך מאות בשנים – בימי הבינים והגלות – דחקו הדתות את חיי החול של האנושות ושל עם ישראל, וכעת הקדושה העליונה (שהיא כוללת גם את הגוף וגם את הרוח) דוחפת את האנושות וישראל לשוב מחדש לדקדוקי חיי הטבע, לפיתוח חיי החול, למדע אנושי נורמלי ולמחשבה ביקורתית. <b>מתקרבים אנו אל כל תביעות הטבע, מתלכלכים אנו בזוהמתו, אין מוצא להגן כי אם על ידי הארות גדולות, על ידי הופעות נשמתיות אלהיות, מגלות רזי עליון, מודיעות האגור בסתרי חושך </b>– בעקבות טענה זו, האנושות נוטשת את הדת ופונה לקצה השני: לעיסוק אינטנסיבי בזוהמת עולם החול; שהתיקון לכך הוא רק באמצעות חשיפת התורה הפנימית של עם ישראל המסוגלת להראות את הקודש המסתתר בחול. <b>בקירוב אל הטבע יש שנאת הקודש הרגיל, הצורר את הטבע, המשדד את מערכתו </b>– במבט שטחי של המתעסקים בחול, נדמה שעולם הדת דוחק אותם, ולכן הם נלחמים בו; ואזי <b>הקודש הרגיל, המורגל מאז להתהלך עם הטבע בקרי, אוגר הוא את שארית כחו להלחם עם הטבע, אבל לוחם הוא עם הטבע שלו, כושל הוא ונופל במלחמתו </b>– הדת מצידה, שנתפסת בצורה חלקית, מתאמצת להוכיח את הערך שבקיומה בכך שהיא משיבה מלחמה לאנשי החול; אולם זוהי טעות לפתוח במלחמת חורמה עם ערכי החול, כי גם הרחבת החיים וההיגיון הבריא הם חלק מהקומה השלמה של האדם. <b>הטבע המתנשא לתבוע את דקיונו, שנעור על ידי תביעת הקודש הגנוזה בקרבו, מתנשא עם כל שלילותיו, שונא הוא את הקודש, גם הטבע שלו, גם את הודו יפיו ובריאותו, פה נופל הטבע, ונכשל במלחמתו </b>– מכיוון שישנה הצדקה עמוקה לתביעה של החול, הוא מתנשא לחשוב שהוא יכול לתת פתרון מושלם לחיי האדם ומתוך כך שונא את הדת; ובזה הוא נכשל, שכן הנטייה לקרבת אלוהים היא חלק מרכזי מחיי האדם. רעיון זה מתגלה במשל אותו מסרו חז"ל: <b>'לויתן ושור הבר, שניהם נופלים במלחמתם' </b>– 'לויתן' הוא יצור השוכן במעמקי הים המובדל מחיי האדמה, נמשל לעולם הדתי שמושך לשאיפות רוחניות המנותקות מן החיים; 'שור הבר', הוא בעל חיים מלא עוצמה הפועל במישור הארצי, ונמשל לחיי החול. שניהם לוחמים זה בזה בקץ הימים, ושניהם מפסידים במלחמה; <b>'ונעשה מבשרם סעודה יפה לצדיקים' </b>– המאבק בין הצדדים מוליד קומה חדשה, קומה שרק הצדיקים ראויים לה. <b>מי שלא נשקע בהבלים, לא זנו עיניו אחרי קניגיאות של אומות העולם, המשחיתות את תפארת הנשמה, את הוד אצילותה וטהרת מדותיה, הרי הוא זוכה ומזכה לראות קניגיון מלבב זה, עומד הוא ממעל לשניהם </b>– חז"ל מספרים שמי שיהנה מסעדות הצדיקים הוא רק מי שלא נהנה מהקרקס הרומאי שבו נלחמו גלדיאטורים וחיות טרף זה בזה ("קניגון"). כלומר רק מי שיתעלה מעל כל ההבלים – המאבקים האין סופיים שבפוליטיקה ובחברה, מאבקי הדת, השנאה ההדדית והבוז – יזכה לחזון הגדול של תיקון הקודש והחול. <b>גבריאל בכח אל עליון, מעורר את המלחמה, צור עולמים בהגלות אורו וקודש עליונותו גומרה </b>– מי שמעורר את המלחמה בין הכוחות, הוא כוח הגבורה האלוהי ("גבריאל"), ורק הוא יכול לסיים אותה; כדברי הפסוק: "<b>העשו יגש חרבו</b>" – רק מי ש"עשה" את הכוח יכול לגשת ולהכותו בחרב. <b>רואה היא הנשמה, הנזונה מלחמה הפנימי של תורה, את הכחות הבהמיים, שביבשה ושבים, מתאבקים, לוחמים בקצף, מתנפלים זה על זה, כל אחד חושב, אני אכבוש הכל, אבל לא לדגי הים, ולא לבהמות הרים הנצחון, כי אם לקורא בשם ד', והוא ימלט, וימלט הכל </b>– גדולי הרוח המעמיקים בסודה של התורה מזהים את הכוח הדתי (הלויתן) ואת תנועות הכפירה החילוניות (שור הבר) נאבקים ביניהן בלהט ובטירוף, ומבינים שאף אחד מהם לא ינצח; רק המהלך האלוהי השזור במאבק זה הוא יביא את העולם לשלמותו, לאחדות הכוחות כולם. 

<b>כדגבורת הקודשמה שאין הצדיקים וטהורי הלב שבעולם מכירים יפה את התפקידים של העולם הגשמי, על ידי ההתעלות שלהם וההתרחקות של חפצם מכל עניני החומר, אף על פי שגורם להם בפנים ידועים התרוממות נפשית, מכל מקום לעולם הוא גורם ירידה והשפלה, ומההשפלה של העולם חודר רוח של השפלה אחר כך גם אל אותם הגדולים עצמם. ואפילו אותו הריחוק, שהם מתרחקים מידיעת הרע הגמור והזוהמא של הטומאה, גם כן הוא גורם ירידה לעולם, אלא שהם מצד עצמם נמלטים מפח היקוש של הזוהמה כיון שהם מעבירים ממנה את עיניהם. אבל סוף כל סוף אותה הירידה שההתגברות של הזוהמא גורמת לעולם על ידי מה שהיא אינה מתחלשת על ידי אותה הידיעה שהיו טהורי הנשמה יודעים אותה, שאז היו מתאמצים לשברה ולכלותה, היא חוזרת ופוגעת בהם, והם סובלים מזה מועקה כללית. אמנם כל אותו המעמד עומד הוא רק כל זמן שלא התעלו קדושי העולם למצב הגבורה האלהית העליונה, שאז יראה של פחדנות כמוסה בלבבם מפני הכרת החמריות, וקל וחמר מפני פגישת הרע, והם מוכרחים להתבודד בגנזי קדושים, ולהניח את העולם עם זוהמתו להתפשט, כפי הטבעיות הגסה שלו. אבל כאשר יבא להם התור העליון, ועל ידי האור הגנוז שבתורה ודעת קדושים יתעלו למדת הגבורה הנאדרה בקודש, אז לא יפחדו עוד, לא מהכרת החומריות וכל תפקידיה, ולא מפגישתה של הטומאה עם כל זוהמתה. כי בטוחים שבכל מקום שיסתכלו שם בעיני קדושת גבורתם, החומר יתעלה, ויתעדן בעדן קודש, והזוהמא של הטומאה תכלה, ותכנע כולה לפני אור הקודש, ואז יתגדל ויתקדש שם ד' אל אמת, "ומאופל ומחשך עיני עורים תראינה" (ישעיהו כט, יח), "והיה ד' למלך על כל הארץ" (זכריה יד, ט), "והאלילים כליל יחלף" (ישעיהו ב, יח).חפצם </b>– רצונם;<b> בפנים ידועים </b>– בצדדים מסוימים;<b> מפח היקוש </b>– מהמלכודת הטמונה;<b> ולכלותה </b>– ולסיימה;<b> מועקה </b>– כאב, בעיה;<b> כמוסה </b>– נסתרת;<b> בגנזי </b>– בסתרי;<b> הנאדרה </b>– העצומה;<b> תכלה </b>– תיגמר.

<b>מה שאין הצדיקים וטהורי הלב שבעולם מכירים יפה את התפקידים של העולם הגשמי, על ידי ההתעלות שלהם וההתרחקות של חפצם מכל עניני החומר, אף על פי שגורם להם בפנים ידועים התרוממות נפשית, מכל מקום לעולם הוא גורם ירידה והשפלה </b>– אנשי רוח וצדיקים נוטים להתרחק מהעולם הגשמי, ולמרות שגורם להם הדבר התעלות רוחנית – ראוי שגם להתרחקות זו תהיה גבול מסוים – שכן בכך הם לא משפיעים על העולם ומהלכיו; וכתוצאה מכך החברה האנושית שוקעת בתהומות החומר; <b>ומההשפלה של העולם חודר רוח של השפלה אחר כך גם אל אותם הגדולים עצמם </b>– ובסופו של דבר גם הצדיקים סובלים, כי קלקול העולם משפיע גם עליהם. <b>ואפילו אותו הריחוק, שהם מתרחקים מידיעת הרע הגמור והזוהמא של הטומאה, גם כן הוא גורם ירידה לעולם, אלא שהם מצד עצמם נמלטים מפח היקוש של הזוהמה כיון שהם מעבירים ממנה את עיניהם </b>– הדבר נכון גם ביחס להכרת המציאות: הצדיקים מסיחים את דעתם מידיעת הצרות והרשע הקיימים במציאות, הם אמנם ניצלים בכך מן התבוססות ברוע ברמה הפרטית; <b>אבל סוף כל סוף אותה הירידה שההתגברות של הזוהמא גורמת לעולם על ידי מה שהיא אינה מתחלשת על ידי אותה הידיעה שהיו טהורי הנשמה יודעים אותה, שאז היו מתאמצים לשברה ולכלותה, היא חוזרת ופוגעת בהם, והם סובלים מזה מועקה כללית </b>– אולם מכיוון שאינם מכירים את הבעיות והאתגרים הקיימים לא יוכלו לטפל בהן, והרוע האנושי ימלא את המציאות ויגרום סבל כללי שגם הצדיקים יחושו אותו בסופו של דבר. <b>אמנם כל אותו המעמד עומד הוא רק כל זמן שלא התעלו קדושי העולם למצב הגבורה האלהית העליונה, שאז יראה של פחדנות כמוסה בלבבם מפני הכרת החמריות, וקל וחמר מפני פגישת הרע, והם מוכרחים להתבודד בגנזי קדושים, ולהניח את העולם עם זוהמתו להתפשט, כפי הטבעיות הגסה שלו </b>– המצב הנפשי של הצדיק שתואר לעיל, שבו הוא בורח מהעיסוק ומההכרה של פגמי העולם הזה, הוא רק בשלב הראשון של התפתחותו הרוחנית, שבו יש לו פחד מהרוע העולמי, ולכן הוא מתבודד ונוטש לכאורה את המערכה; <b>אבל כאשר יבא להם התור העליון, ועל ידי האור הגנוז שבתורה ודעת קדושים יתעלו למדת הגבורה הנאדרה בקודש, אז לא יפחדו עוד, לא מהכרת החומריות וכל תפקידיה, ולא מפגישתה של הטומאה עם כל זוהמתה </b>– אולם בשלב הבא, באמצעות לימוד סתרי תורה, יתעלה הצדיק למידת הגבורה שבה לא יתפחד מן המודעות ולא מן התמודדות עם כל שפלות העולם הזה; <b>כי בטוחים שבכל מקום שיסתכלו שם בעיני קדושת גבורתם, החומר יתעלה, ויתעדן בעדן קודש, והזוהמא של הטומאה תכלה, ותכנע כולה לפני אור הקודש </b>– כי החוסן הרוחני שלו יאפשר לו להישיר מביט לכל זוהמת המציאות ולהכניע אותה; <b>ואז יתגדל ויתקדש שם ד' אל אמת</b>, כדברי הפסוקים: <b>"ומאופל ומחשך עיני עורים תראינה", "והיה ד' למלך על כל הארץ", "והאלילים כליל יחלף"</b>. 

<b>כהאחוד הרוחני והגופני בקודשבדעות היונקות מן החול, כשהן מתרוממות אל התוכן הרוחני, הרי הן עוזבות את התוכנים המעשיים והממשיים לגמרי, מפני שאין כחן יפה לכלול הכל באגודה אחת, באשר הן עצמן הולכות ממקור שכבר הופרד, מסיגים שהוצאו מחוץ למערכת החיים המלאים, הכוללים כל עולמים, ובאותן שהן יונקות ממקור הקודש, כל מה שהן יותר מתעלות, הכל מתעלה עמן, והגויות וכל כחותיהן, מכשיריהן וצביונן, מתעלה ומתקדש על ידיהן, והעולמים בכל ממשיותם הנם מתעדנים על ידן, "ד' חפץ למען צדקו יגדיל תורה ויאדיר" (ישעיהו מב, כא). וכל מה שהחוט הנמשך ממרומי הקודש הוא מכוון יותר לעומת ישרו, הולך הוא שיגובו ומאגד את כל התוכנים המעשיים בחיים, את כל הבריות בפועל, את כל העולמים בציור, את כל התקוות ומשאות הנפשות הכלליות והפרטיות, ומחברם יחד לטפוס כללי, "שלא יפול צרור ארץ" (עמוס ט, ט). ונשארים עומדים מחוץ לגופא קדישא הכללי, הנראה כמראה אדם, רק אותם הצללים הכהים, חלושי החיים והמציאות, שלא יעצרו כח בפנימיותם להכלל בהחטיביות המיוחדה ומאוחדה, והם מראים בהפרדם ביותר את החטיביות העליונה של האחדות הרעננה, המחיה כל ומתעלה בכל, ומרוממת ומעלה את כל בחיים התולדתיים, החברותיים, האמוניים והמחשביים. מופרדים על כן משלמות הצביון אותם הרעיונות, הנלחצים מתוך רוחניותם החולנית, לטשטש את הממשיות המאוששות, איתניות המציאות בכל ערכיה, בנין האומה הישראלית ותקותיה, השלמת העולם, העמדת החיים בכל ערכיהם על בסיסם, עד כדי עומק האמת של שיבת ישראל לארצו, תיקון העולם בתחית המתים, והעברת רוח הטומאה מן הארץ, גדולת היש כולו מעשה ידי יוצר כל, "יהי כבוד ד' לעולם ישמח ד' במעשיו" (תהילים קד, לא). והם הם תולדותיהם של אותם הרוחות, המפחידות ומסערות את הרוח המיושב, שאין להם גוף, ויסוד הכללה גופנית בעצם מהותיותם, לא מפני עילויים, אלא מפני חסרון השלמתם. והעקא הפנימית של חסרונן היסודי היא המארה הדבקה בהם, שתכונת ההיזק והחבלנות היא קשורה בצביונם, הם הם מזיקי עלמא. ושכלולם של ישראל בבנין בית המקדש, "האמנם ישב אלהים את האדם על הארץ" (דברי הימים ב ו, יח), שכלל את צביון הדעה המתנשאת למעלה מן הגיון מצומצם, ו"בשיר של פגעים נתקדש" (שבועות טו, ב), "לא תירא מפחד לילה מחץ יעוף יומם, מדבר באפל יהלך מקטב ישוד צהרים" (תהילים צא, ה-ו), והכל סייעו בבנין בית המקדש, נויו של עולם ושכלולו. אותן הדעות עצמן, שכשהן הולכות לצד הרוחני שבציור, מתוך צמצום החול שלהן, אינן יכולות לאחד את כל היש בחוברת, והתוכנים המעשיים והיסודות הגופניים משתלפים מהן, כמו כן כשהן יורדות אל העפר, מתקשרות בסדרים המעשיים ובהערכות הגופניות, מיד נשמטים מהן כל תוכני הרוח, והשיקוע העפרי מתגבר עליהן, עד כדי שנאה והכחדה של כל קדוש ונשגב. ושני ההפכים מתגלים בעומק צורתם, ושניהם להפסד וחבלה, להפרדתה של שלמות החבור הכללי של שמים וארץ, של כל עז וכל הדר. ואור הקודש מתאדר על הכל, מתגדל על כל כל, ובמקום ירידתו לעמקי התחתיות שם הוא מוצא את כל מרום וקדוש, ובמקום עליתו למרומי שפרירי גבוהים שם הוא מוצא שורש כל אשר ירד ונשפל. "אם אסק שמים שם אתה ואציעה שאול הנך, אשא כנפי שחר אשכנה באחרית ים, גם שם ידך תנחני ותאחזני ימינך" (תהילים קט, ח-י). והסקירה הזאת, הרוויה מטללי האמת הנצחיים, היא העומדת לעד ומעמדת עדי עד את שם ישראל. "כאשר השמים החדשים והארץ החדשה אשר אני עושה עומדים לפני כן יעמד זרעכם ושמכם" (ישעיהו סו, כב).באגודה </b>– ביחידה;<b> מסיגים </b>– מצדדי פסולת;<b> והגויות </b>– והגופים;<b> וצביונן </b>– וסגנונן;<b> שיגובו </b>– התעלותו;<b> ומשאות </b>– ושאיפות;<b> לטפוס </b>– לאישיות, למהלך;<b> לגופא קדישא </b>– לגוף הקדוש;<b> הכהים </b>– המטושטשים;<b> בהחטיביות </b>– ביחידה;<b> התולדתיים </b>– ההיסטוריים;<b> החולנית </b>– החולה;<b> המאוששות </b>– החזקות, הבריאות;<b> תולדותיהם </b>– תוצריהם;<b> והעקא </b>– הלחץ;<b> המארה </b>– הקללה;<b> מזיקי עלמא </b>– מזיקי העולם;<b> המתנשאת </b>– המתעלה;<b> משתלפים </b>– יוצאים;<b> נשמטים </b>– יוצאים;<b> העפרי </b>– הגס;<b> מתאדר </b>– מתעצם;<b> התחתיות </b>– השפלות;<b> שפרירי </b>– שחקים;<b> מטללי </b>– מרעננות;<b> עדי עד </b>– לנצח.

<b>בדעות היונקות מן החול, כשהן מתרוממות אל התוכן הרוחני, הרי הן עוזבות את התוכנים המעשיים והממשיים לגמרי, מפני שאין כחן יפה לכלול הכל באגודה אחת </b>– תפיסות עולם דתיות (שהנצרות בראשן) שיונקות בשורשן מתפיסות חול אנושיות, כאשר הן מנסות לעצב השקפה רוחנית, נוטות הן להתנתק לחלוטין מעולם החומר, מפני שהן אינן בנויות להכיל קודש וחול יחדיו; <b>באשר הן עצמן הולכות ממקור שכבר הופרד, מסיגים שהוצאו מחוץ למערכת החיים המלאים, הכוללים כל עולמים </b>– וזאת מפני שיסודן הוא ב"תאונת עבודה" שנוצרה מתוך התנגדות שלהן לעם ישראל. <b>ובאותן שהן יונקות ממקור הקודש, כל מה שהן יותר מתעלות, הכל מתעלה עמן, והגויות וכל כחותיהן, מכשיריהן וצביונן, מתעלה ומתקדש על ידיהן, והעולמים בכל ממשיותם הנם מתעדנים על ידן </b>– לעומת זאת, תפיסות העולם התורניות-יהודיות, ככל שהן מתעלות כך הן מצליחות לכלול את כל רבדי עולם החול; כדברי הפסוק: <b>"ד' חפץ למען צדקו יגדיל תורה ויאדיר" </b>– התורה איננה באה לדכא את האדם, ה' חפץ להיטיב למציאות ולכן האדיר בנו את עוצמות החיים. <b>וכל מה שהחוט הנמשך ממרומי הקודש הוא מכוון יותר לעומת ישרו, הולך הוא שיגובו ומאגד את כל התוכנים המעשיים בחיים, את כל הבריות בפועל, את כל העולמים בציור, את כל התקוות ומשאות הנפשות הכלליות והפרטיות, ומחברם יחד לטפוס כללי </b>– ככל שפנימיות התורה תתברר בלב גדולי הרוח והצדיקים – כל אדם, כל מעשה ועניין, כל מקצוע ואידיאל, אפילו הקטן ביותר, יוכל למצוא את מקומו בתוך מהלך רוחני אחד שלם; עד <b>"שלא יפול צרור ארץ</b>" – שום פרט לא ישמט בדרך. <b>ונשארים עומדים מחוץ לגופא קדישא הכללי, הנראה כמראה אדם, רק אותם הצללים הכהים, חלושי החיים והמציאות, שלא יעצרו כח בפנימיותם להכלל בהחטיביות המיוחדה ומאוחדה, והם מראים בהפרדם ביותר את החטיביות העליונה של האחדות הרעננה, המחיה כל ומתעלה בכל, ומרוממת ומעלה את כל בחיים התולדתיים, החברותיים, האמוניים והמחשביים </b>– אלו שבחרו שלא להתאחד סביב רעיון זה ("הגוף הקדוש"), ולהישאר שטחיים ומנותקים מהמציאות כולה – יחשפו בקלונם; ודווקא על ידי כך יתברר עד כמה נפלאה היא פנימיות תורה, המחברת בין כל בני האדם השונים ומרוממת את החיים ההיסטוריים, החברותיים, הדתיים והפילוסופיים. <b>מופרדים על כן משלמות הצביון אותם הרעיונות, הנלחצים מתוך רוחניותם החולנית, לטשטש את הממשיות המאוששות, איתניות המציאות בכל ערכיה </b>– אם כן, אותן דעות ואמונות המפרידות בין הרוח והחומר, מתיימרות לטשטש את המציאות החזקה של <b>בנין האומה הישראלית ותקותיה, השלמת העולם, העמדת החיים בכל ערכיהם על בסיסם, עד כדי עומק האמת של שיבת ישראל לארצו, תיקון העולם בתחית המתים, והעברת רוח הטומאה מן הארץ, גדולת היש כולו מעשה ידי יוצר כל </b>– התפיסה הישראלית דוגלת שניתן לתקן ולהעלות את הכל: לכונן מדינה מפותחת, עשירה ומוצלחת אך גם מוסרית וערכית, להפיץ את הבשורה לעולם כולו ולשאוף לתיקון צדדי המוות והרוע בעולם; כדברי הפסוק "<b>יהי כבוד ד' לעולם ישמח ד' במעשיו</b>". <b>והם הם </b>– התפיסות הדתיות הקלוקלות,<b> תולדותיהם של אותם הרוחות, המפחידות ומסערות את הרוח המיושב, שאין להם גוף, ויסוד הכללה גופנית בעצם מהותיותם, לא מפני עילויים, אלא מפני חסרון השלמתם </b>– תוצר הרוחות שאינן מסוגלות להכיל את צדדי החומר ומזעזעות את נפש האדם החי בעולם הזה; לא מפני רוחניותן הגבוהה, אלא אדרבה, עקב קוצר דעתן; <b>והעקא הפנימית של חסרונן היסודי היא המארה הדבקה בהם, שתכונת ההיזק והחבלנות היא קשורה בצביונם, הם הם מזיקי עלמא </b>– חז"ל קראו לאותן רוחות "מזיקין" או "שדים". החיסרון המהותי שבהן, העובדה שהם לא כוללות גוף ורוח יוצרת באדם השפעה רוחנית  שלילית – הוא מאבד את שיווי המשקל הרוחני, את היכולת לחבר בין נשמתו לגופו. <b>ושכלולם של ישראל בבנין בית המקדש, האמנם ישב אלהים את האדם על הארץ, שכלל את צביון הדעה המתנשאת למעלה מן הגיון מצומצם, ו"בשיר של פגעים נתקדש" </b>– בית המקדש הוא המקום שבו רצון ה' הכולל קודש וחול, בא לידי ביטוי במציאות הממשית. כל חלקי המבנה המרשים, הכלים השונים ועבודת הקורבנות מתארים את שילובם והתעלותם של כל הכוחות שבמציאות. לכן, אין זה פלא, שכשישראל מרחיבים את מקום המקדש הם שרים, על פי חז"ל, "שיר של פגעים", שהוא מזמור התהלים המכוון לשמירה מן "המזיקים", שאומר: <b>"לא תירא מפחד לילה מחץ יעוף יומם, מדבר באפל יהלך מקטב ישוד צהרים" </b>– אין לחשוש מן "השד" ("קטב") ה"שודד" בצהרי היום; וכן חז"ל מתבטאים ש<b>הכל סייעו בבנין בית המקדש, נויו של עולם ושכלולו </b>– שגם "השדים" מסייעים לבניין בית המקדש, מקום ההרמוניה ("נוי") של העולם. היינו גם התפיסות הפגומות המנתקות בין הקודש לחול, גורמות בעקיפין להשתלמות העולם. <b>אותן הדעות עצמן, שכשהן הולכות לצד הרוחני שבציור, מתוך צמצום החול שלהן, אינן יכולות לאחד את כל היש בחוברת, והתוכנים המעשיים והיסודות הגופניים משתלפים מהן </b>– השקפת עולם דתית (שמקורה כאמור בתפיסת עולם של חול) שאינה מצליחה לאגד את עולם הגוף עם עולם הרוח, יוצרת עולם רוח כפייתי שנשמטים ממנו כל היסודות הבריאים של הגופניות;<b> כמו כן כשהן יורדות אל העפר, מתקשרות בסדרים המעשיים ובהערכות הגופניות מיד נשמטים מהן כל תוכני הרוח, והשיקוע העפרי מתגבר עליהן, עד כדי שנאה והכחדה של כל קדוש ונשגב </b>– ואזי עולם החול מתבצר רק בחומרנות ומחלחלת בציבור התחושה שהדת מתנגדת לחיים ויש להילחם בה.<b> ושני ההפכים מתגלים בעומק צורתם, ושניהם להפסד וחבלה, להפרדתה של שלמות החבור הכללי של שמים וארץ, של כל עז וכל הדר </b>– גם הקיצוניות של עולם הרוח וגם הקיצוניות של עולם החול מתנגשות וגורמות לפירוד, שנאה ומלחמה. <b>ואור הקודש מתאדר על הכל, מתגדל על כל כל, ובמקום ירידתו לעמקי התחתיות שם הוא מוצא את כל מרום וקדוש, ובמקום עליתו למרומי שפרירי גבוהים שם הוא מוצא שורש כל אשר ירד ונשפל </b>– רק באורה של תורת חיים מונח הפתרון למורכבות האנושית, רק בהתעלות השמיימית של כל פרט ומעשה, של כל כישרון ודעה – תימצא האנושות את האיזון והיושר. על כך אמר דוד המלך: "<b>אם אסק שמים שם אתה ואציעה שאול הנך, אשא כנפי שחר אשכנה באחרית ים, גם שם ידך תנחני ותאחזני ימינך</b>" – על ידי עבודה ועמל רוחני ניתן למצוא את אלוהים גם בגבהי מרומים, בשאיפות רוחניות אדירות, וגם בפרטי החיים הקטנים ביותר. <b>והסקירה הזאת, הרוויה מטללי האמת הנצחיים, היא העומדת לעד ומעמדת עדי עד את שם ישראל </b>– זו האמונה המלווה את המסורת וההיסטוריה של עם ישראל. אמונה זו תלך ותתגלה בשלמות בשוב ישראל לארצם: "<b>כאשר השמים החדשים והארץ החדשה אשר אני עושה עומדים לפני כן יעמד זרעכם ושמכם</b>" – התגלות הרוח המתוקנת ("השמים החדשים") ועולם החול המלא קדושה ("הארץ החדשה"), תלויה באידאל הנצחי של עם ישראל. 

<b>כונצחון הקודש בעולםסוף כל סוף ינצח הקודש את העולם. החשבונות הפשוטים, שגם לבבות של ילדים מרגישים באמתתם, הם הם יהיו יסודות החיים, ו"מפי עוללים ויונקים יוסד עז" תהילים ח, ג). העולם הנצחי, הרוחני, השכלי הקיים, יהיה ראש כל המאויים, והבסיס לכל עלילות בני האדם. המדות הטובות בשרשן העליון, שהוא הולך ומתעלה עד שהוא בא אל הערפל אשר שם האלהים, הן הנה אשר יהיו למוסדות לחיי החברה המשפחה והיחיד, והדעות שהן אבות למדות הטובות, והמזגים המתילדים על ידי סדרי חיים כאלה, שהם מתאימים עם יסודן של המדות הטובות, הם הגורמים שעצם השמות וכחות החיים ומקורותיהם יתעלו, יאירו ויתגברו. ומתגברים המקורים, ומתברכים המעינות, ומתעדנים העולמים, ושמחות הנשמות בגן עדנן, וצוהלים הרוחות במכונם, ונולדים אנשי סגולה עטורי חסד, ומתארכים החיים בשקט וחמדה עדינה, ונפטרים מן העולם מלאי עז ושבעי ימים, והולכים למנוחת עולמים ועדני נועם, ומופיעים ממרומי עדנם אור וחיים גם במרכזי החיים הגופניים. והולך העולם ומתבסס, והולכת התרבות ומתרחבת, והולך הדעת ומתעלה, ומקשיבים קול אלהים בהדר, ורואים הוד החכמה והחסד, ומכירים יופי העולם וטובו, ובאים להדר ולפאר ליוצר עולמים בשפתי אמת, ומתאזרים בגבורה להרבות עצמה וחיים, ומטהרים את החיים מכל זיהום, ומישרים את הלבבות מכל מעקשים, ומתרוממים לגבהי רום, ומתחברים עם מלאכי עליון ושרפי קודש בלא פחד ורתת, ומשתגבים בשיגוב אלוה נורא הוד, ומתפארים בפאר בטחון ושלות נצח, ומתרחבת האורה, לשירה לחכמה, לגבורה, לתפארת ולעז, ובריות נעזבות חביבות זו לזו, והשלום הולך ונבנה, ביחידים ובלאומים, ומתרחב גם על כל חית השדה וכל רמש הארץ, על צבאות עליונים ותחתונים, כלו אמר כבוד.באמתתם </b>– באמת שלהם; <b>ראש כל המאויים </b>– פסגת כל השאיפות;<b> עלילות </b>– פעולות;<b> והמזגים המתילדים </b>– והאופי הנולד;<b> המקורים </b>– השורשים;<b> במכונם </b>– במקומם;<b> סגולה </b>– מעלה;<b> ומתאזרים </b>– ומתחמשים;<b> מעקשים </b>– מכשולים;<b> לגבהי רום </b>– לפסגות רוח;<b> ורתת </b>– ורתיעה;<b> ומשתגבים </b>– ומתרוממים;<b> נעזבות </b>– נטושות.

<b>סוף כל סוף ינצח הקודש את העולם </b>– העולם איננו הפקר, ריבונו של עולם מכוון את העולם לתיקונו השלם: <b>החשבונות הפשוטים, שגם לבבות של ילדים מרגישים באמתתם, הם הם יהיו יסודות החיים, ו"מפי עוללים ויונקים יוסד עז" </b>– האמת הפשוטה ביותר בעולם – שגם הנפשות הצעירות ביותר חשות אותה – שישנו כיוון חיובי למציאות; אמת זו תהיה בסיס החיים של העולם כולו בסופו של דבר. <b>העולם הנצחי, הרוחני, השכלי הקיים, יהיה ראש כל המאויים, והבסיס לכל עלילות בני האדם </b>– לעתיד, פסגת השאיפות תהיה החיבור אל הנצח האלוהי, וממילא כך יתנהלו כל פעולותיה של האנושות. <b>המדות הטובות בשרשן העליון, שהוא הולך ומתעלה עד שהוא בא אל הערפל אשר שם האלהים, הן הנה אשר יהיו למוסדות לחיי החברה המשפחה והיחיד </b>– מתוך שהאדם יהיה קשור לנשגב האלוהי (שמרוב נשגבות אינו ניתן לתפיסה אנושית מלאה), יעצים בקרבו את הטוב, החסד, הגבורה והאהבה; ומידות אלו ישמשו כתשתיות של מוסדות הציבור והפרט. <b>והדעות שהן אבות למדות הטובות, והמזגים המתילדים על ידי סדרי חיים כאלה, שהם מתאימים עם יסודן של המדות הטובות, הם הגורמים שעצם השמות וכחות החיים ומקורותיהם יתעלו, יאירו ויתגברו </b>– תפיסות העולם שהן הבסיס למידות הטובות, והאופי שנולד מהתנהלות טהורה מעין זו (שמותאם עם העיקרון של המידות הטובות) – גורמים שהשפע האלוהי (שמתבטא ב"שמות" של הבורא) וכוחות החיים ילכו ויתגברו; <b>ומתגברים המקורים, ומתברכים המעינות, ומתעדנים העולמים, ושמחות הנשמות בגן עדנן, וצוהלים הרוחות במכונם, ונולדים אנשי סגולה עטורי חסד </b>– מקורות החיים הולכים ונובעים; העולם מתעדן; הנפשות מוצאות את מקומן הראוי; ונולדים אנשי מעלה שמוסיפים טוב וחסד למציאות; <b>ומתארכים החיים בשקט וחמדה עדינה, ונפטרים מן העולם מלאי עז ושבעי ימים, והולכים למנוחת עולמים ועדני נועם </b>– במצב זה חיי האדם הם עונג מתמשך, ארוך ונעים; אף הפרידה מהעולם איננה כה מאיימת אלא כעין הפסקה קלה לזיכוך רוחני עד להתחדשות החיים מחדש; <b>ומופיעים ממרומי עדנם אור וחיים גם במרכזי החיים הגופניים </b>– והחיים מופיעים בטהרה ובעדינות גם בעת העיסוק בשיא הגופניות. <b>והולך העולם ומתבסס, והולכת התרבות ומתרחבת, והולך הדעת ומתעלה, ומקשיבים קול אלהים בהדר, ורואים הוד החכמה והחסד, ומכירים יופי העולם וטובו </b>– כשאור התורה יתגלה בעולם יקבל הכל משמעות אחרת. המוסר ואהבת האדם יהיו מבוססים באדם, התרבות האנושית תקבל משמעות עמוקה, תפיסת העולם תתבהר והאדם ימצא את אחדות ה' בכל. <b>ובאים להדר ולפאר ליוצר עולמים בשפתי אמת, ומתאזרים בגבורה להרבות עצמה וחיים, ומטהרים את החיים מכל זיהום, ומישרים את הלבבות מכל מעקשים </b>– מתוך כך מתגדלות הודיה טבעית לריבון העולמים ושאיפה לתיקון העולם מכל המכשולים.<b> ומתרוממים לגבהי רום, ומתחברים עם מלאכי עליון ושרפי קודש בלא פחד ורתת, ומשתגבים בשיגוב אלוה נורא הוד, ומתפארים בפאר בטחון ושלות נצח, ומתרחבת האורה, לשירה לחכמה, לגבורה, לתפארת ולעז </b>– אנו מתעלים לגבהי שמים; מגיעים להרמוניה עם כלל הכוחות הרוחניים במציאות; מתמלאים בביטחון ובשלווה; השירה, היופי והעונג ימלאו את העולם כולו;<b> ובריות נעזבות חביבות זו לזו, והשלום הולך ונבנה, ביחידים ובלאומים, ומתרחב גם על כל חית השדה וכל רמש הארץ, על צבאות עליונים ותחתונים, כלו אמר כבוד </b>– ומגיעה הרמוניה לכל הברואים, גם לאלו שנטושים כעת, והמציאות מתאחדת ומביע בכך כבוד לאלוהי ישראל. במהרה בימינו. 



<b>מאמר שניהַחַיּוּת הָאֱלֹהִיתסדר אהַחַיּוּת הָאֱלֹהִית הָעוֹלָמִית אהַחַיּוּת הָאֱלֹהִית הָעוֹלָמִיתזיו אור אלהים, הממלא את העולמים כולם, מחיה ומרוה אותם מדשן נועם עליון של מקור החיים, הרי הוא נותן חיל בנשמות, במלאכים, ובכל יצור, לחוש את פנימיות תחושת החיים. ונטפי עדנים הולכים ומטפטפים ומשפרים את החיים כולם. והמציאות כולה יש לה בשביל כך אותו האור והזוהר, המבהיק עליה מאוצר הטוב של מקור חי העולמים. הזיו החי בעצמו מופיע הוא בהודו על כל, ועיני כל פונים אליו, ומושבעים רצון מיד אל עליון זאת הפתוחה. היצורים העליונים שביצירה, ברואי מעלה ומטה מתענגים, ושלות עולמים רעננה הולכת ומפעמת בנחת רוח בקרבם, מביטים הם אל מקורם וינהרו. אבל לפתע פתאם מתגברת התשוקה הנלהבה, בחיי הזיו האלהי עצמו, להתעלות באהבת עדי עד למקור זיום, לאור חייהם. שפעת ההכרה והחיים מתעלים בתוך הזיו ממעל לכל ערך עולם ויצור, הערך התחתיתי של הזיו המחיה הולך ומתעלם, כל רישומי שפעת עדני עולמי עולמים הולכים ומתטשטשים, החיים נבלעים במקורם. והיצירה כולה לאה וצמאה, אין פתח לשערי אורה, אין צנור לזרמת חיי קודש וטוהר, אין דרך ללשד טללי אורות. וגבורי כח, נשמות עליונות, צדיקי עולם, כאריות שואגים בצמאון נפשם, ומלאכי שלום כהמות גלים יהמיון, בשקיקה גדולה להתגלות אור אלהי עולם ונועמו, וכל העולמים כולם צחי צמא שואגים, הבו אור, בעטוף נפשם. ומקור היצירה ממקורו העליון ביסוד מקור החיים מופיע להשביע ברוב צחצחות ממקור האהבה העליונה. בשפעת חיים חדשים וברב טוב ועושר שב זיו החיים, שכינת אל, להיות חוזרת ושורה על כל היצורים, והחיים שבים ברב פאר והוד למהלכם בתוספת מרובה, מרב עונג דישון אהבת עולמים, שהופעה מקרבת אלהים עליון בעומק זיו חי העולמים.זיו </b>– פגישת האור בחומר;<b> מדשן נועם </b>– מהנעימות המובחרת;<b> חיל </b>– כוח; <b>ונטפי </b>– וטיפות;<b> בהודו </b>– באורו המוקרן;<b> ומושבעים רצון </b>– ומשביעים את רצונם;<b> וינהרו </b>– ויתמלאו באורה או ירדפו אחריו; <b>ומתעלם </b>– ונעלם;<b> עדי עד </b>– נצחית;<b> התחתיתי </b>– הנמוך;<b> לאה </b>– עייפה;<b> ללשד טללי </b>– למעיין הרעננות; <b>כהמות גלים יהמיון </b>– ישמיעו רעש כרעש גלי הים;<b> צחי</b> -צמאי;<b> בעטוף </b>– בצער (שעוטף אותם);<b> צחצחות </b>– נקיות מצוחצחת;<b> ושורה </b>– ומרחפת.

<b>זיו אור אלהים, הממלא את העולמים כולם, מחיה ומרוה אותם מדשן נועם עליון של מקור החיים, הרי הוא נותן חיל בנשמות, במלאכים, ובכל יצור, לחוש את פנימיות תחושת החיים </b>– השפע האלוהי החודר בעולם (<b>"</b>זיו") מאפשר לבריות להתעלות לעיתים למדרגת עונג עליונה ולחוש את הממד הפנימי בחייהם. <b>ונטפי עדנים הולכים ומטפטפים ומשפרים את החיים כולם </b>– ה"זיו" חודר במציאות בהדרגה, בכל יום ויום הטוב האלוהי מתגבר יותר באדם ובעולם;<b> והמציאות כולה יש לה בשביל כך אותו האור והזוהר, המבהיק עליה מאוצר הטוב של מקור חי העולמים </b>– ואזי המציאות כולה מתברכת ממנו. <b>הזיו החי בעצמו מופיע הוא בהודו על כל, ועיני כל פונים אליו, ומושבעים רצון מיד אל עליון זאת הפתוחה </b>– הזיו האלוהי מרומם את הרצון של הבריות כולן, והן מתמלאות בטוב נשגב ובתחושת סיפוק ושלמות; <b>היצורים העליונים שביצירה, ברואי מעלה ומטה מתענגים, ושלות עולמים רעננה הולכת ומפעמת בנחת רוח בקרבם, מביטים הם אל מקורם וינהרו </b>– הברואים כולם, הן בממד שלנו והן בממדים אחרים, מתחברים אל מקורם ונוהרים אליו. <b>אבל לפתע פתאם מתגברת התשוקה הנלהבה, בחיי הזיו האלהי עצמו, להתעלות באהבת עדי עד למקור זיום, לאור חייהם </b>– אולם לעיתים הזיו האלוהי "מעוניין" לשוב למקורו, היינו <b>שפעת ההכרה והחיים מתעלים בתוך הזיו ממעל לכל ערך עולם ויצור, הערך התחתיתי של הזיו המחיה הולך ומתעלם, כל רישומי שפעת עדני עולמי עולמים הולכים ומתטשטשים, החיים נבלעים במקורם </b>– השפע האלוהי חש מצומצם בעולם הזה ומעוניין להתחבר עם מקורה הלא-מוגבל, ואזי הולכת ומטשטשת ההשפעה הרוחנית במציאות; זוהי תקופה קשה לעולם (למשל בזמן הגלות בו אין מקום לשכינה להופיע בעולם הזה ועם ישראל "בורח" לשאיפות מופשטות ונושט את ניהול חיי המעשה מתוך קדושה). <b>והיצירה כולה לאה וצמאה, אין פתח לשערי אורה, אין צנור לזרמת חיי קודש וטוהר, אין דרך ללשד טללי אורות </b>– הכוחות הרוחניים בעולם נחלשים בתקופה זו, הרצון האלוהי ששפע בהם הסתלק והם חשים עייפות וצימאון למעיין האלוהי הרענן שיפיח בהם אורות. <b>וגבורי כח, נשמות עליונות, צדיקי עולם, כאריות שואגים בצמאון נפשם, ומלאכי שלום כהמות גלים יהמיון, בשקיקה גדולה להתגלות אור אלהי עולם ונועמו, וכל העולמים כולם צחי צמא שואגים, הבו אור, בעטוף נפשם </b>– הצדיקים, שמעמיקים בסוד המציאות, משתוקקים לגילויו של הרצון האלוהי מחדש. בתפילתם ובצערם הם מביאים לידי ביטוי מוחשי את שאיפתו הפנימית של העולם כולו לתיקון והתעלות. <b>ומקור היצירה ממקורו העליון ביסוד מקור החיים מופיע להשביע ברוב צחצחות ממקור האהבה העליונה. בשפעת חיים חדשים וברב טוב ועושר שב זיו החיים, שכינת אל, להיות חוזרת ושורה על כל היצורים, והחיים שבים ברב פאר והוד למהלכם בתוספת מרובה, מרב עונג דישון אהבת עולמים, שהופעה מקרבת אלהים עליון בעומק זיו חי העולמים </b>– לאחר זמן, חוזרת השראת השכינה הטהורה והמקורית בעוצמה גדולה יותר. העולם מתחדש ברצון אלוהי נשגב, ושפע של רצון טוב אינסופי דוחף את התרבות האנושית והחיים בכללם.  

<b>בהַשֶּׁפַע הָעֶלְיוֹןשפעת המחשבות, כשהולכות מלמעלה ממקור עליון, היא גורמת את המהלך להופיע המון דבורים והנהגות, הדרכות וציורים, בצורה הממלאה אושר את כל המוכשרים לקבל לפי תכונתם ואפשריותם. זוהי הצורה היותר ברוכה, מעין דוגמא של מעלה, שבהשפעות הרוחניות. המדה העליונה מתמלאת, שפעת הטוב מתנשא, העושר העליון מתגדל, בתפנוקי מלכין יושבים, מזיו ההופעה יוצרים, וכל המתקרב מתקדש, וכל דבור מלא קודש, מלא חיי עולמים, וכל הגה ברוך הוא ממקורו, וכל תנועה וכל ניד, כל נעימה וכל דקדוק נאצל ממקור עליון. הרוח העליון המלא עולם, המצומצם בגדלו, והדר תפארה, גם הוא בעילויו העליון, בשאיפתו האין סופית, בהויתו המושלמה, הוא המרים את כל שורש היצור. רוח העולם ברוח עליון מתאחד, משפעת הברכה הכל מתמלא. הנשמות של כל בריות ושל כל עולמים מתמלאות נחת, עמים מתברכים, חכמים וסופרים מתעטרים במחשבות שלום וברכה. כל רוח מלא תקוה נעימה. הבטחון האלהי, שלומו ואשרו, זיו תענוגיו וגאון קדשו ממלא את הכל, ובריקת הזוהר על כל מהלכי החיים הולך למישרים, ישוב העולם מתפאר בכל עמקיו ורומיו, התשוקה הנחמדה להתרומם מעל כל זמנים, להדבק בערך הנצח והודו, ממלאה את הכל, ומתנשאת לכל לראש. שרי קודש שרים, מזמרי זמירות מנעימים, טללי שמים מתברכים, לשד חיי ארץ מתנעם, צמח האדמה עולה לברכה, פרי הארץ לגאון ולתפארת, אהבת החיים מתעדנת, ודור נולד בא בזיון תפארה, בקודש ובושם טוהר, מחומש בכל כשרון ומהודר באוצר גבורה, מעדנת עולם הבא, ומראש הררי קדמי עולם, ממקור שעשועי אל עליון ביסוד החכמה והתבונה הרת עולמים, וארחות המוסר, הכל יונק ומתברך. מי יוכל לפאר את יוקר שעות עליונות הללו, שהן באות ושוטפות באורן. אור תורה הוא מחולל אותן. "אשרי העם שככה לו" (תהילים קמד, טו).מתנשא </b>– מתרומם;<b> מלכין </b>– מלכים;<b> ניד </b>– תזוזה קטנה;<b> נאצל </b>– מושפע;<b> בהויתו </b>– במציאותו; <b>מתעטרים </b>– מתקשטים;<b> וגאון </b>– והדר;<b> ובריקת </b>– והברקת;<b> למישרים </b>– באופן ישר;<b> ורומיו </b>– וגובהו; <b>ומתנשאת </b>– ומרוממת;<b> שרי קודש </b>– צדיקים (שהם 'שולטים' על הקודש);<b> טללי </b>– רסיסי רעננות;<b> לשד </b>– מעיין;<b> מתנעם </b>– נהיה נעים;<b> בזיון </b>– מצויד, מלא;<b> ומהודר </b>– ומלא הדר;<b> ומראש הררי קדמי עולם </b>– ומראש פסגות הגובה העתיקות;<b> הרת </b>– מולידת (מלשון 'הריון');<b> וארחות </b>– ודרכי;<b> מחולל </b>– יוצר.

<b>שפעת המחשבות, כשהולכות מלמעלה ממקור עליון, היא גורמת את המהלך להופיע המון דבורים והנהגות, הדרכות וציורים, בצורה הממלאה אושר את כל המוכשרים לקבל לפי תכונתם ואפשריותם </b>– כשהמחשבות הקדושות מפעמות בלב האדם בצורה חזקה הוא נדחף לבטא אותם בצורה ממשית: בדיבור ובמעשה. על ידי כך, רבים, המחוברים לסגנון מחשבה דומה מסוגלים להתמלא באושר וסיפוק פנימי. <b>זוהי הצורה היותר ברוכה, מעין דוגמא של מעלה, שבהשפעות הרוחניות </b>– מדרגה זו דומה לפעולתו של ריבונו של עולם. העולם, התורה והנבואה אינן אלא התגלות ממשית ומפורטת של מחשבת ה' שהתגברה כל כך עד שחדרה לכל פרט בעולם. <b>המידה העליונה מתמלאת, שפעת הטוב מתנשא, העושר העליון מתגדל, בתפנוקי מלכין יושבים, מזיו ההופעה יוצרים, וכל המתקרב מתקדש, וכל דבור מלא קודש, מלא חיי עולמים, וכל הגה ברוך הוא ממקורו, וכל תנועה וכל ניד, כל נעימה וכל דקדוק נאצל ממקור עליון –</b> מדרגה זו מרוממת את החיים כולם. שאיפות רוחניות וטהורות ממלאות את לב האדם וקורנות לסביבה, הוא מלא בשאיפות רוחניות ("מתפנק" בעדן מלכות) עד שאין דיבור, תנועה, מעשה ואפילו מבט שלא מבטא את השאיפות הללו. <b>הרוח העליון המלא עולם, המצומצם בגדלו, והדר תפארה, גם הוא בעילויו העליון, בשאיפתו האין סופית, בהויתו המושלמה, הוא המרים את כל שורש היצור </b>– תופעה זו קיימת גם במציאות הכללית, שגם בה יש חיבור בין הצד הפנימי שבה לצדה המעשי. בסתר המציאות קיימת שאיפה העמוקה לאחדות, לשלמות; שאיפה זו מחוברת לחייהן של הבריות כולן ומביאה ברכה: <b>רוח העולם ברוח עליון מתאחד, משפעת הברכה הכל מתמלא</b>. כתוצאה מכך, <b>הנשמות של כל בריות ושל כל עולמים מתמלאות נחת, עמים מתברכים, חכמים וסופרים מתעטרים במחשבות שלום וברכה. כל רוח מלא תקוה נעימה </b>– ככל שחודרת במציאות השאיפה הטהורה לאחדות ה', כך פוסקת האנושות מעט מהמרוץ הבלתי פוסק אחד עושר, שררה וכבוד; ובמקום זה בני האדם מתענגים בעשיית הטוב, בחיבור אל נשמתם. העמים פוסקים מלרדוף זה את זה, המחשבה האנושית והתרבות בכלל מתיישרת ומכוונת אל הטוב והמוסר.<b> הבטחון האלהי, שלומו ואשרו, זיו תענוגיו וגאון קדשו ממלא את הכל, ובריקת הזוהר על כל מהלכי החיים הולך למישרים, ישוב העולם מתפאר בכל עמקיו ורומיו, התשוקה הנחמדה להתרומם מעל כל זמנים, להדבק בערך הנצח והודו, ממלאה את הכל, ומתנשאת לכל לראש </b>– בשעה שמרכז חיי האדם הוא הטוב והנצח, האושר והוודאות אינם נתונים בספק, ושלווה ועונג ממלאים את חיינו. האדם נדחף להרבות את הטוב, להחיות ולהיטיב ולהנחיל את אושר נצחי זה לכל. <b>שרי קודש שרים, מזמרי זמירות מנעימים, טללי שמים מתברכים, לשד חיי ארץ מתנעם, צמח האדמה עולה לברכה, פרי הארץ לגאון ולתפארת, אהבת החיים מתעדנת, ודור נולד בא בזיון תפארה, בקודש ובושם טוהר, מחומש בכל כשרון ומהודר באוצר גבורה </b>– ההרמוניה, האצילות והברכה כוללת את גדולי הרוח, המציאות החומרית ואפילו היצרים הגופניים. הילדים שנולדים כתוצאה מחיים כאלו ספוגים באושר נצחי וביכולת שליטה עצמית, כוח ועוצמה. <b>מעדנת עולם הבא, ומראש הררי קדמי עולם, ממקור שעשועי אל עליון ביסוד החכמה והתבונה הרת עולמים, וארחות המוסר, הכל יונק ומתברך </b>– במצב זה, האדם מחובר לעולם הזה אך יונק מעדן עולם הנצח, מהרצון האלוהי המחולל את העולם החודר בתרבות האנושית ומתקנה. <b>מי יוכל לפאר את יוקר שעות עליונות הללו, שהן באות ושוטפות באורן. אור תורה הוא מחולל אותן. "אשרי העם שככה לו" </b>– לא בכל רגע האדם מתעלה למדרגה זו, אך באותן השעות שהוא מצליח להתנתק משגרת יומו, מדאגות החיים והתחרות האנושית, הוא מתעלה לרגעים היפים בחייו. הדבקות בתורה, בדבר ה', היא המקרבת את האדם למדרגה זו, ואשרי העם החי בהווה את חיי הנצח. 

<b>גשֶׁפַע הַחַיִּיםבתוך הדעה והאמונה, הציור והרגש, אשר לאדם, משתפכים הנחלים האדירים של החיים הרוחניים, של ההויה, ההולכת ושופעת, עד שהיא באה בין מלמעלה למטה בין מלמטה למעלה, בשני מהלכיה, אל ההויה הנכבדה של אוצר החיים, המגולם בחצוניותו והמצויר בפנימיותו. האדם, ברוממו את דעתו, את אמונתו, את ציורו ואת הרגשתו תמיד אך למעלה, בעושר הרוחניות וכביריות החיים השלמים וטובם, הרי הוא מרחיב את אשד הנחלים. שופעים הם שפעים עליונים ממעל ושפעים תחתיים מתחת, אלו יורדים ואלו מתגברים ועולים. והכל חי ורענן, הכל שש ושמח, ושדרות רבות מלאות חיים, ממולאות דעת ורגש, מלאות חשק ושאיפה, הנן מתמלאות אור ותפארת, אהבה ורוח נדיבה, והברכה נושאת את פריה לכל פלגותיה, שמים וארץ וכל מלואם מתברכים. הרוממות העליונה היא הרוממות המוחלטה אשר לדעה, אמונה, רגש וציור, בעז האלהי, באמצעים אלהיים, של תורה, מצוה, תפלה, דבקות, קדושה וברכה תמימה. כל תנועה מאוצר חיים זה, המכוונה מול הרוממות האלהית, על ידי כונניות של תלמוד, חפץ, דבור, מעשה, משלה אור עולמים היא מחדשת. "אור זרע לצדיק ולישרי לב שמחה" (תהילים צז, יא).משתפכים </b>– נשפכים;<b> ההויה </b>– המציאות;<b> המגולם </b>– המגושם, המופיע בגלוי; <b>וכביריות </b>– ועוצמות;<b> אשד </b>– זרם, מפל;<b> ושדרות </b>– ושכבות, ומסגרות;<b> פלגותיה </b>– סעיפיה;<b> תמימה </b>– שלמה;<b> כונניות </b>– הכנות, בסיסים.

<b>בתוך הדעה והאמונה, הציור והרגש, אשר לאדם, משתפכים הנחלים האדירים של החיים הרוחניים, של ההויה ההולכת ושופעת </b>– בשכלו של האדם, ברצונו, בדמיונו, בשאיפת חייו וברגשותיו זורמות ומתנקזות העוצמות הרוחניות של המציאות;<b> עד שהיא באה בין מלמעלה למטה בין מלמטה למעלה, בשני מהלכיה, אל ההויה הנכבדה של אוצר החיים, המגולם בחצוניותו והמצויר בפנימיותו </b>– והזרמים הללו מגיעים הן מלמעלה למטה והן מלמטה למעלה ונפגשים בחיי האדם ("אוצר החיים"), שכוללים גוף גשמי כלפי חוץ ועולם רוחני כלפי פנים. <b>האדם, ברוממו את דעתו, את אמונתו, את ציורו ואת הרגשתו תמיד אך למעלה, בעושר הרוחניות וכביריות החיים השלמים וטובם, הרי הוא מרחיב את אשד הנחלים </b>– ככל שהאדם מטהר ומרומם את אישיותו, בעושר רוחני ובריאות חיים, הרי הזרמים הללו הולכים ומתעצמים בו; <b>שופעים הם שפעים עליונים ממעל ושפעים תחתיים מתחת, אלו יורדים ואלו מתגברים ועולים </b>– ישנו מפגש תוסס בין צדדיו הרוחניים של האדם לצדדיו החומריים;<b> והכל חי ורענן, הכל שש ושמח, ושדרות רבות מלאות חיים, ממולאות דעת ורגש, מלאות חשק ושאיפה, הנן מתמלאות אור ותפארת, אהבה ורוח נדיבה, והברכה נושאת את פריה לכל פלגותיה, שמים וארץ וכל מלואם מתברכים </b>– האדם הבריא מלא בחשק אדיר לפעול ולעשות, ומסגרות החיים מתמלאות בהצלחה ובברכה בכל המעגלים, הרוחניים והחומריים. <b>הרוממות העליונה היא הרוממות המוחלטה אשר לדעה, אמונה, רגש וציור, בעז האלהי</b>, ומגיעים אליה<b> באמצעים אלהיים, של תורה, מצוה, תפלה, דבקות, קדושה וברכה תמימה </b>– האדם מתחבר אל הרוממות האינסופית באמצעות לימוד תורה, קיום המצוות, תפילה ועריגה אל ה'; <b>כל תנועה מאוצר חיים זה, המכוונה מול הרוממות האלהית, על ידי כונניות של תלמוד, חפץ, דבור, מעשה, משלה אור עולמים היא מחדשת</b> – כל פעולה של חיי האדם ("אוצר חיים") שמופיעה את הרוממות האלוהית (באמצעות הכנות של לימוד, רצון, דיבור ומעשה) מכה גלים על המציאות כולה מתוך עצמה ("משלה"); על כך נאמר: "<b>אור זרע לצדיק ולישרי לב שמחה</b>" – ישנו אור פוטנציאלי ("זרוע") שיוצא לפועל באמצעות "שמחת הישרים", היינו חיי הצדיקים.

<b>דהַהַתְאָמָה לְשֶפַע אֵין סוֹףמקור הגלים הרוחניים, בנפש היחידית ובעולם, הם באים מפני ההתאמצות הפנימית, שהכל מתאמץ להתאים אל שפעת אור אין סוף. וברגע אחד מבריק האור, והחיים מתפשטים מפני הרצון המתמלא והשביעה של הטוב, הבאה מהשגת ההתאמה אל הטוב הגמור של אור אין סוף, ונחת רוח שוטף והולך בכל השבילים והארחות של החיים וההויה כולה. ואחר כך באה מיד ההכרה, כמה הכל חושך הוא ומחוסר כל ערך לגבי אור אין סוף, ואיך תהומות אין קץ מבדילים בין הבורא והנברא, ואיך ההתאמה הרצויה היא נראית בלתי אפשרית, ואז הכל מתיבש ומתרוקן. ומתוך דכדוך נפש זה, ומתוך הכרה עמוקה בהאפסיות של הכל, והכליות של מקור הכל, וחוזק המציאות העליונה של האור העליון, חיובו ובהירותו הולך וממלא את כל חדרי נפש רוח ונשמה. והצער של הצעירות, ההתבטלות הגמורה, מצחצח הוא את היש, ומרחיב את הגבול, ואפשרות הההתאמה לאור אין סוף חוזרת להיות מבטחת את הרוח. והולך האדם ועולה, ובטחון נשמתו ונצח חייו הולך ומתחזק, ומתעלה הוא עילוי עליון, עד שהוא מכיר שברונו ודכאותו, והוא שבור ומתיאש, ומיד שב הרוח, וחוזר ומאיר. "רצוא ושוב, כמראה הבזק" (יחזקאל א, יד).והשביעה </b>– והמילוי;<b> והארחות </b>– והדרכים;<b> וההויה </b>– והמציאות;<b> תהומות </b>– פערים;<b> והכליות </b>– הכלליות, המלאוּת;<b> הצעירות </b>– הקטנות, הפרטיות;<b> מצחצח </b>– מנקה, מטהר;<b> עילוי </b>– גובה;<b> ודכאותו </b>– עיצבונו.

<b>מקור הגלים הרוחניים, בנפש היחידית ובעולם, הם באים מפני ההתאמצות הפנימית, שהכל מתאמץ להתאים אל שפעת אור אין סוף </b>– מדוע נדחף האדם לפעולה, למוסר ולטוב? מה הוא סודו של הכוח המניע את הטבע בכלל? אין זו אלא השאיפה הכמוסה במציאות לאין סוף. <b>וברגע אחד מבריק האור, והחיים מתפשטים מפני הרצון המתמלא והשביעה של הטוב, הבאה מהשגת ההתאמה אל הטוב הגמור של אור אין סוף, ונחת רוח שוטף והולך בכל השבילים והארחות של החיים וההויה כולה </b>– בזמנים מסוימים מתעלה האדם אל הצד העליון ביותר שבו, אל ההזדהות העמוקה עם רצון ה' ותחושה של אושר ושלמות ממלאת את לבבו ואת המציאות בכללה. <b>ואחר כך באה מיד ההכרה, כמה הכל חושך הוא ומחוסר כל ערך לגבי אור אין סוף, ואיך תהומות אין קץ מבדילים בין הבורא והנברא, ואיך ההתאמה הרצויה היא נראית בלתי אפשרית, ואז הכל מתיבש ומתרוקן </b>– לאחר רגע ההתעלות מגיעה הנחיתה אל המציאות. ההכרה הפשוטה שחיי האדם והעולם רחוקים אין קץ מהשלמות האלוהית; תחושה זו עלולה לדכא את שאיפותיו הרוחניות של האדם ולצער אותו. <b>ומתוך דכדוך נפש זה, ומתוך הכרה עמוקה בהאפסיות של הכל, והכליות של מקור הכל, וחוזק המציאות העליונה של האור העליון, חיובו ובהירותו הולך וממלא את כל חדרי נפש רוח ונשמה </b>– דווקא הצער הממלא את הנפש מביא לתיקון. האדם יכיר עד כמה חסרי ערך החיים ללא קשר לשלמות האלוהית הכוללת, ועד כמה ראוי שהחיים כולם יתעלו אליה.<b> והצער של הצעירות, ההתבטלות הגמורה, מצחצח הוא את היש, ומרחיב את הגבול </b>– הצער על הפער בין הקטנות ("צעירות") האנושית לבין האינסופיות האלוהית יוצר פתיחות ("התבטלות") כלפי האור האלוהי ויכולת קליטה רחבה שלו; <b>ואפשרות הההתאמה לאור אין סוף חוזרת להיות מבטחת את הרוח </b>– והביטחון בהתאמה בין הממד האלוהי לממד האנושי ממלאת את רוחו של האדם. <b>והולך האדם ועולה, ובטחון נשמתו ונצח חייו הולך ומתחזק, ומתעלה הוא עילוי עליון, עד שהוא מכיר שברונו ודכאותו, והוא שבור ומתיאש, ומיד שב הרוח, וחוזר ומאיר </b>– זהו תהליך אינסופי: האדם מתעלה לדבקות נפלאה, מרגיש את הצער של חסרונותיו, שמגלגל שאיפה גדולה עוד יותר להתפתח בקרבו, וחוזר חלילה.; כדברי הנביא שמתאר את הקשר בין העולם העליון לעולם התחתון: "<b>רצוא ושוב, כמראה הבזק</b>" – הבזקים מהירים של התעלות רוחנית, נפילה, ושיבה להתעלות; כך לאין קץ.


<b>ההַהַקְשָׁבָה הָעֶלְיוֹנההגלים העליונים פועלים על נשמתנו בלא הרף. תנועות הרוח הפנימיות שלנו הרי הן תוצאות מאותן ההמיות שהכנור הנשמתי שלנו הומה, מתוך הקשבותיו שהוא מקשיב את הד קול האצילות העליונה. אף על פי שלא נדע עד מה, ואין בידינו לא לפרט, וקל וחומר לסכם, ולא להקציב את הענינים, שההמולה העליונה עסוקה בהם, בכל זאת הננו מקשיבים הקשבה כללית, קול דברים אנו שומעים. אף על פי שאיננו מאזינים חתוכי אותיות, ופירודי מלים, כל עמלנו התורני והמדעי הוא רק לברר מאותו הקול העליון, שהולם תמיד באזננו הפנימית, כמה שאפשר, ברורי דברים, למען נוכל להציגם לפנינו ולפני זולתנו, בצורה המביאה לידי מעשה, ולידי עיון מסודר ומעורך כראוי.בלא הרף </b>– ללא  הפסקה;<b> ההמיות </b>– קולות;<b> האצילות </b>– הרוחניות;<b> להקציב </b>– לצמצם, להכניס למסגרת;<b> שהולם </b>– שדופק.
 
<b>הגלים העליונים פועלים על נשמתנו בלא הרף </b>– ישנם כל העת גלים נשמתיים שפועלים עלינו באופן על-הכרתי; <b>תנועות הרוח הפנימיות שלנו הרי הן תוצאות מאותן ההמיות שהכנור הנשמתי שלנו הומה, מתוך הקשבותיו שהוא מקשיב את הד קול האצילות העליונה </b>– השאיפות הערכיות הגלויות שלנו הן תוצר הקולות הנשמתיים שדופקים על פתחי לבבנו. <b>אף על פי שלא נדע עד מה, ואין בידינו לא לפרט, וקל וחומר לסכם, ולא להקציב את הענינים, שההמולה העליונה עסוקה בהם, בכל זאת הננו מקשיבים הקשבה כללית, קול דברים אנו שומעים </b>– קשה לנו אמנם לפרט, ועוד יותר להגדיר, את העולם הערכי, אולם אנו מונעים ממנו כל העת. <b>אף על פי שאיננו מאזינים חתוכי אותיות, ופירודי מלים, כל עמלנו התורני והמדעי הוא רק לברר מאותו הקול העליון, שהולם תמיד באזננו הפנימית, כמה שאפשר, ברורי דברים, למען נוכל להציגם לפנינו ולפני זולתנו, בצורה המביאה לידי מעשה, ולידי עיון מסודר ומעורך כראוי </b>– למרות שאנו מתקשים לבטא בדברים ברורים את הערכים הפנימיים שתוססים בקרבנו, כל עמל התורה והלימוד הוא על מנת להוציא אותם מן הכוח אל הפועל, בהסברה ברורה ובהדרכה מעשית.

<b>והַקְשָׁבַת שֶׁפַע הַתַּעֲלוּמָההוא מקשיב וחרד, שומע ומתגבר, יודע הוא שעוד רבות עליו לעבוד, עליו להתאמץ ולהתחזק, עליו להרחיב את גבולי האור והקודש, עליו להמלא גודל, אמונה, ענוה, גבורה וחיים, ודבר ד' יודע לו.הוא מקשיב וחרד, שומע ומתגבר </b>– האדם ששם את לבו לגדולתו של אלוהים אינו יכול שלא להרגיש קטן וחסר ערך ומשמעות מול עוצמה זו. אמנם ככל שהוא מעמיק בגדולת ה' הוא מוצא בעצמו כוחות טובים ואפשרות להתגבר על תחושה זו; כיצד?<b> יודע הוא שעוד רבות עליו לעבוד, עליו להתאמץ ולהתחזק, עליו להרחיב את גבולי האור והקודש, עליו להמלא גודל, אמונה, ענוה, גבורה וחיים, ודבר ד' יודע לו </b>– על ידי עמל רוחני, בהתבוננות בהתגלות ה' בעולם וקניית מידת טובות ישכיל האדם להיפגש עוד ועוד עם רצון ה' בעומק לבו. במקום הפער האין סופי ותחושת הקטנות הנוראה ייחשפו בפני האדם הנקודות שבהן מתקרב הוא אל השלמות האלוהית. 

<b>זחַיֵּי הָאוֹתִיּוֹתכשהמושגים העליונים מתלבשים בהגיונות קצובים ובאותיות דבוריות, אנו רואים בהם את הנשמה התוכית לבושה בגוף חי ופועל, שכל מי שמתדבק בהצד החיי של התוכן מקבל הוא שפעת חיים אפילו על ידי המגע הרוחני שלו עם האותיות והדבורים בעצמם בצורתם הקצובה. ומי שהוא מסתכל רק על הערך התמונתי שבהנוסח, המורכב בעיניו מחומר ורוח, שכל אחד מהם הוא עומד בפני עצמו, לא די שישפל שפלות חומרית אם הוא מקשר את נפשיותו בהאותיות לבדן, אלא שגם ברצותו לקשר את עצמיותו בהרוח המחיה את התוכן, לא ישפיע הרוח עליו שפעת חיים, מפני שהוא מכיר אותו בצורה כזאת שאין בה כח להחיות את אחרים, וכיון שאינו יכול להחיות לפי השקפתו את גופו, כלומר את אותיותיו וקצבת הגיונו הדבוריים, קל וחומר שלא יוכל להחיות את אחרים. על כן רק אז יגלה אור החיים שבהתוכנים המקודשים, כאשר יוקחו בתור נושא קדוש, שיש בו כח אלהי להחיות וליצור יצירות ועולמים.בהגיונות קצובים </b>– במחשבות מוגדרות;<b> ובאותיות דבוריות </b>– ובמלל אנושי;<b> התוכית </b>– הפנימית; <b>החיי </b>– החי;<b> התמונתי </b>– החזותי, המוגשם;<b> הדבוריים </b>– המילוליים.

<b>כשהמושגים העליונים מתלבשים בהגיונות קצובים ובאותיות דבוריות, אנו רואים בהם את הנשמה התוכית לבושה בגוף חי ופועל </b>– המלל של דברי התורה והתפילה הוא ביטוי לעולם נשמתי פנימי, אינסופי, שמתגלם במחשבות מוגדרות ובמלל אנושי;<b> שכל מי שמתדבק בהצד החיי של התוכן מקבל הוא שפעת חיים אפילו על ידי המגע הרוחני שלו עם האותיות והדבורים בעצמם בצורתם הקצובה </b>– כל מי מבין שהמלל וההגדרות הללו מבטאים תוכן אלוהי אינסופי (כדוגמת גוף שמבטא את הנשמה אולם שניהם יחידה אחת), מתמלא בחיוניות אפילו רק שדקלם אותם. <b>ומי שהוא מסתכל רק על הערך התמונתי שבהנוסח, המורכב בעיניו מחומר ורוח, שכל אחד מהם הוא עומד בפני עצמו, לא די שישפל שפלות חומרית אם הוא מקשר את נפשיותו בהאותיות לבדן, אלא שגם ברצותו לקשר את עצמיותו בהרוח המחיה את התוכן, לא ישפיע הרוח עליו שפעת חיים </b>– לעומת זאת, מי שמביט על המילים הקדושות הללו רק בצורתן החיצונית המנוסחת, שמבחינתו הן בסך הכל אותיות ומחשבות אנושיות שמסמלות תוכן רוחני, ללא קשר חי ביניהם; הרי יצא קרח מכאן ומכאן: גם לא יתרומם מאמירת המילים, וגם לא יצליח לגעת בתוכן המופשט שהן מבטאות; מדוע? <b>מפני שהוא מכיר אותו בצורה כזאת שאין בה כח להחיות את אחרים, וכיון שאינו יכול להחיות לפי השקפתו את גופו, כלומר את אותיותיו וקצבת הגיונו הדבוריים, קל וחומר שלא יוכל להחיות את אחרים </b>– כי מי שמביט על התוכן התורני כפילוסופיה מופשטת המנותקת אפילו מן האותיות ומהמחשבות שמבטאות אותה, בוודאי שלא יכול לראות כיצד התוכן התורני מחייה את המציאות כולה. <b>על כן רק אז יגלה אור החיים שבהתוכנים המקודשים, כאשר יוקחו בתור נושא קדוש, שיש בו כח אלהי להחיות וליצור יצירות ועולמים </b>– רק כשהתורה תתגלה בצורתה הנכונה, כרצון חיים אדיר שמתגלם באותיות ביחידה אחת אורגאנית, רק אז יקבל ממנה האדם יכולת ליצור חיים בעולם.

<b>חאוֹתִיּוֹת רוּחֲנִיּוֹתכח החיים מלא הוא אותיות רוחניות, שהן מתנוצצות בו מעולם המלא זיו עליון, שמוצאים קוים קטנים את מרכזם בהויתו של האדם. והאותיות, בין המחשביות, בין המבטאיות, רק מקצה התחתיתי שלהן הן מורגשות, והמון חיים עליונים מלאי זיו ותפארת כלוא בהן, ואצור בקרבן, ויותר מזה לאין קץ קשור בהן למעלה למעלה. כל מה שלומד האדם יותר, הרי מתגלה אצלו חלק מהאותיות העצמיות שלו, שהם מקורי החיים שבכל היש. הדבור מתנוצץ הוא מהחפץ , שהוא אור חיים מלא, החפץ מקושר עם הציור והשכל, והם כולם אורות חיים מאירים, לוקחי לב בחמדתם, שואפים להשתלם בהכרה של התרוממות אל כבוד אל חי, שאין קץ לחמדת נועמו. מה טובו ויפו נועמי עדניהם של חסידי העולם, כרותי ברית אלהים, ההולכים תמיד בדרכיו וצמאים לאורו, המחיה את הכל.זיו </b>– אור;<b> בהויתו </b>– במציאותו;<b> המבטאיות </b>– המתבטאות במלל גלוי;<b> התחתיתי </b>– הנמוך;<b> ואצור </b>– ומכונס;<b> מהחפץ </b>– מהרצון;<b> בחמדתם </b>– ביופיין, בהופעתם המושכת;<b> כרותי ברית אלהים </b>– שכרתו ברית עם ה'.

<b>כח החיים מלא הוא אותיות רוחניות, שהן מתנוצצות בו מעולם המלא זיו עליון, שמוצאים קוים קטנים את מרכזם בהויתו של האדם </b>– הרצון האלוהי העליון כולל כוחות מרובים שבאים לדי ביטוי באופן מוקטן בנפש האדם ונקראים "אותיות"; כפי שכל אות מבטאת צליל שונה כך כל כוח הוא ביטוי לערך אחר. <b>והאותיות, בין המחשביות, בין המבטאיות, רק מקצה התחתיתי שלהן הן מורגשות, והמון חיים עליונים מלאי זיו ותפארת כלוא בהן, ואצור בקרבן, ויותר מזה לאין קץ קשור בהן למעלה למעלה </b>– הערכים הללו, שמתבטאים הן במחשבותיו והן בדיבוריו הגלויים של האדם, ניכרים אצלנו רק בהופעתם החיצונית, אולם הם למעשה קצה הקרחון לחיים אינסופיים העומדים מאחוריהם. <b>כל מה שלומד האדם יותר, הרי מתגלה אצלו חלק מהאותיות העצמיות שלו, שהם מקורי החיים שבכל היש </b>– ככל שאדם מעמיק בתורה כך חושף הוא יותר את העומק המצוי בעצמיותן של אותן "אותיות", המחוללות את הטוב השופע למציאות. אם אכן נעמיק, נוכל לחשוף את השורשים הרוחניים המניעים את חיינו: <b>הדבור מתנוצץ הוא מהחפץ, שהוא אור חיים מלא, החפץ מקושר עם הציור והשכל, והם כולם אורות חיים מאירים, לוקחי לב בחמדתם, שואפים להשתלם בהכרה של התרוממות אל כבוד אל חי, שאין קץ לחמדת נועמו </b>– מאחורי כל דיבור ישנו רצון כמוס שמחולל אותו; הרצון עצמו נדחף מדמיון וצורות חשיבה עליונים; ולכל אלה יש מכנה משותף של שאיפה להתרוממות לטוב האלוהי האין סופי. אלה הם שורשי התרבות האנושית ולכן לאורך ההיסטוריה מושכים הם ביופיים את ליבות בני האדם. <b>מה טובו ויפו נועמי עדניהם של חסידי העולם, כרותי ברית אלהים, ההולכים תמיד בדרכיו וצמאים לאורו, המחיה את הכל </b>– מה יפים ונעימים הם חייהם של אותם אנשים המעמיקים בסוד המציאות; שכל דבריהם ומעשיהם מכוונים לרצון האלוהי המחיה כל. 

<b>טהַמַּעְיָן הַמִּלּוּלִיזרם גדול של הופעות מתפרץ אל תוכנו מהעולם החיצוני, מסביבה שלנו, והן יוצרות בנו ציורים, דוגמת גרעינים באים מבחוץ נקלטים בשדה ומצמיחים. וזרם עוד יותר גדול הולך ופורץ תמיד מבפנים, ממעין נשמתנו, היוצר יצירות, מצייר ציורים, בונה עולמות. אלה הזרמים תמיד נפגשים הם זה בזה, משתתפים הם בחוקיהם, ומתנגדים הם בתכונותיהם. החכוך התדירי של כחות איתנים הללו בתוכיותנו, יוצר בקרבנו את אור היצירה המלולית, ושפעת כח הולך ודופק על אורגני המבטא, וצמחים משותפים, מחבורם של שני הזרמים, הפנימי והחצוני, הולכים ונצמחים, ודבורינו הולכים ושוטפים. הציור הרוחני מכה גלים, פועל בעצמו ועל עצמו. כשמתחברים הכחות, ונזנקה היא האצילות הרוחנית מלאת הציורים, המזרמת תמיד את חדושיה, כמעין שאינו פוסק, אל האורגן הבשרי, פועלת היא על מרכז החיים, וראשית התפצלות העורקים המבטאים, והחזון הפנימי הולך ופורץ, עד שבא ניב שפה. והמעין הוא בתחלה מלא, אוצר המחשבה נדחק מהמון ציוריו, ותאות ההבעה דוחקת, ומרוב עושר נברא הניב, ו'נפש חיה היא רוח ממללא'  (על פי אונקלוס בראשית ב, ז). העופות המסוגלים ללימוד מבטאים אין בהם אותה הסגולה היוצרת, לא התרוממו אל המעין המלולי, שעומד ברום עולם, רק כלי קבול קטן יש בהם, המכשיר את אורגניהם למבטאים, הבאים מהשפעת האדם החיצונה עליהם. אבל הדבריות בעצמה סגולתה, לא במבטא נמצא אותה, כי אם במציאות הציורית, ההולכת ופוריה גם טרם שבאה היכולת המבטאית, כלומר קודם שכבש הרוח הפנימי את הבשר המגולם, ושיעבד אותו לציוריו האידיאיים.החכוך </b>– המגע, ההתנגשות;<b> אורגני המבטא </b>– הכוחות החיוניים של הדיבור;<b> ונזנקה </b>– ומזנקת;<b> האורגן </b>– הגוף;<b> ניב שפה </b>– דיבור;<b> ותאות </b>– ושאיפת;<b> הסגולה </b>– התכונה;<b> הדבריות בעצמה סגולתה </b>– התכונה העצמית של כוח הדיבור;<b> הציורית </b>– הדמיונית המופשטת;<b> המגולם </b>– המוגשם;<b> האידיאיים </b>– המופשטים.

<b>זרם גדול של הופעות מתפרץ אל תוכנו מהעולם החיצוני, מסביבה שלנו, והן יוצרות בנו ציורים, דוגמת גרעינים באים מבחוץ נקלטים בשדה ומצמיחים </b>– האדם קולט כל העת נתונים מהעולם החיצוני שנזרעים בתוכו ומצמיחים תבניות חשיבה ורגשות; <b>וזרם עוד יותר גדול הולך ופורץ תמיד מבפנים, ממעין נשמתנו, היוצר יצירות, מצייר ציורים, בונה עולמות </b>– במקביל נובעים מתוכו פנימה תפיסות עולם חדשות. <b>אלה הזרמים תמיד נפגשים הם זה בזה, משתתפים הם בחוקיהם, ומתנגדים הם בתכונותיהם </b>– המפגש בין הזרמים הללו, שמגיעים מכיוונים מנוגדים, יוצרים מכנה משותף: <b>החכוך התדירי של כחות איתנים הללו בתוכיותנו, יוצר בקרבנו את אור היצירה המלולית, ושפעת כח הולך ודופק על אורגני המבטא, וצמחים משותפים, מחבורם של שני הזרמים, הפנימי והחצוני, הולכים ונצמחים, ודבורינו הולכים ושוטפים </b>– השילוב שבין הזרמים הנפשיים הללו יוצר את יכולת הדיבור; השאיפות העמוקות, הרצונות הטהורים מפעמים בקרבו והוא מבטא אותם במושגים הלקוחים מהעולם החיצוני. <b>הציור הרוחני מכה גלים, פועל בעצמו ועל עצמו </b>– העולם הרוחני, תוצר המפגש בין החוץ לפנים, מעצים את שאיפות האדם ומכה גלים חזרה על עצמו, היינו <b>כשמתחברים הכחות, ונזנקה היא האצילות הרוחנית מלאת הציורים, המזרמת תמיד את חדושיה, כמעין שאינו פוסק, אל האורגן הבשרי, פועלת היא על מרכז החיים, וראשית התפצלות העורקים המבטאים, והחזון הפנימי הולך ופורץ, עד שבא ניב שפה </b>– שהעולם הפנימי מתלבש על המושגים החיצוניים, מוזנקת התפיסה הרוחנית ומתחדשת לה בעולם פנימי עשיר וגועש; האדם מלא בשאיפות קודש ורצונות אלוהיים שמבקשים להתגלות בדיבור. <b>והמעין הוא בתחלה מלא, אוצר המחשבה נדחק מהמון ציוריו, ותאות ההבעה דוחקת, ומרוב עושר נברא הניב, ו'נפש חיה היא רוח ממללא' </b>– כדוגמת מעיין נובע שהמים מתפרצים בטבעיות אל פני השטח, כך העולם המחשבתי של הצדיקים נדחף להתבטא כלפי חוץ באמצעות דיבור, ולכן מתרגם אונקולוס את הפסוק "ויהי אדם לנפש חיה" ל"רוח ממללא", שכן הדיבור מביא לידי ביטוי את רוחניותו של האדם. <b>העופות המסוגלים ללימוד מבטאים אין בהם אותה הסגולה היוצרת, לא התרוממו אל המעין המלולי, שעומד ברום עולם, רק כלי קבול קטן יש בהם, המכשיר את אורגניהם למבטאים, הבאים מהשפעת האדם החיצונה עליהם </b>– ההברות שהתוכים לדוגמא מסוגלים להשמיע אינם נקראים דיבור; אין בזה אלא חיקוי של צלילים הלקוחים מהעולם החיצוני ולא הבעה של עולם נפשי. ככל שהאדם חי בצורה שטחית יותר כך גם דיבורו דומה לאותם העופות. <b>אבל הדבריות בעצמה סגולתה, לא במבטא נמצא אותה, כי אם במציאות הציורית, ההולכת ופוריה גם טרם שבאה היכולת המבטאית, כלומר קודם שכבש הרוח הפנימי את הבשר המגולם, ושיעבד אותו לציוריו האידיאיים </b>– הדיבור האנושי לא מוגדר ביכולת הביטוי המילולי של המילים אלא באיכות העולם הרוחני הגנוז בהן; עולם הקיים בנפש האדם באופן מופשט ואידיאי עוד הרבה לפני שהוא הגשים אותו במילים מוגדרות.
 
<b>יהַשְׁפָּעַת הָאָדָם בָּעוֹלָםכשאנחנו אומרים, שהאדם לא לבד שהוא מושפע מהעולם כולו, אלא הוא משפיע עליו, והשפעתו היא השפעה כבירה עצמית, כללית ורוחנית חיובית, כלומר לא רק אותה ההשפעה החלקית, שאנו רואים שהאדם מכריח כחות הטבע להשתמש לרצונו, הקיטור, האש, המים, החשמל, וכאלה עושים דברו, כי כל זה הוא רק בחלק מוגבל ושטחי, כי אם העצמיות אשר להעולם, בכל מילואה ובכל הקיפה, מתיחשת אליו יחש של שעבוד ושל קבלת השפעה, ככה תאמר תורת הרזים, ובהיותנו אומרים ככה, הרינו גוזרים לומר שיש מזיגה עצמית בין הנשמתיות שהיא פועלת בעולם כולו לנשמיותו של האדם. וכשאנו אומרים, שהאדם בהתעלותו, כשרואים ששם ד' נקרא עליו, יראים ממנו, שבעלי חיים וכחות הטבע מוכנים לעבדו, "עם אבני השדה בריתך וחית השדה השלמה לך" (איוב ה, כג), כשבני אדם פראים חזקי מצח נכנעים מפני הוד אצילות שבנשמה מלאה חכמת אלהים, וכבוד מוסר שדי ויראת שמים, הכל מוליך אותנו למקום אחד, שלא יש נשמה בודדת, גרגרית, גדועה, בהויה כולה, אלא הכל מחובר משורג וארוג. וכשהגודל מתבלט, הניצוצות הקטנים מתלבים, מרגישים הרגשה טמירית מעצמיותם, שיש כאן נשגב ונערץ. אם לא היו בקרבם קוים יחושיים להנשגב והנערץ, לא היו מרגישים כלום. אין אנו לפי זה דנים לומר, שנשמת הבהמה כלה היא לגמרי ולא שאור החיים, שבדומם הוא נרדם, ובצומח ניעור קצת, ובחי יותר מעט, הוא דבר קרוע מגודל הכל, אלא הכל הולך ומצטרף, ועץ החיים גדול ונשגב הוא, "עפיה שפיר ואנבה שגיא, תחתוהי תטלל חיות ברא וצפרי שמיא" (דניאל ד, ט). הגלגל הגדול של החיים, של האושר והטוב, זרוע הוא על כל גדותיו כוכבים מאירים גדולים וקטנים, לרבי רבבות אין קץ, וסדר נעלה ומשטר ויחס נפלא ביניהם נמצא. החכמה הגדולה, שזקוקים אנו לגדולה מוחלטת, שהוד אלהים מיוחס לנו. והוא כולל את הכל, והיחס בכל ערכיו, בחבתו, בהערצתו, בחידור הבנתו, בהתפעלות החיים הרוחניים מיוקר ערכו שלמעלה מכל הגה של ערך שמתבטא, בתפארת של עבודת שמים, של יראה ושל אהבה, של סילוד ושל חרדה, לכל מה ששם ד' נקרא עליו, הכל עולה בסדר שלם ומחוטב.כבירה </b>– אדירה;<b> העצמיות </b>– המהות, המשמעות;<b> הרזים </b>– הסוד;<b> מזיגה </b>– התמזגות, חיבור;<b> חזקי מצח </b>– חצופים;<b> גרגרית </b>– קטנטונת;<b> גדועה </b>– מנותקת;<b> משורג </b>– משולב;<b> וארוג </b>– ומחובר;<b> מתלבים </b>– מתלהטים;<b> טמירית </b>– סודית;<b> קוים יחושיים </b>– כיוונים המתייחסים;<b> כלה </b>– ריקנית, חסרת משמעות;<b> נעלה </b>– מרומם;<b> בחידור </b>– בעומק; <b>מיוקר </b>– מגודל;<b> בתפארת </b>– בפאר, בשלמות;<b> סילוד </b>– הערצה;<b> ומחוטב </b>– ומאוחד.

<b>כשאנחנו אומרים, שהאדם לא לבד </b>– בעת בה ספרות הקבלה מתבטאת שהאדם אינו יצור מבודד, הכוונה <b>שהוא </b>לא רק <b>מושפע מהעולם כולו, אלא הוא משפיע עליו </b>–, יש יחסי גומלין בין האדם לבין המציאות, והאדם לא רק מונע מתוך המפגש עם המציאות אלא גם מניע אותה באופן מהותי;<b> והשפעתו היא השפעה כבירה עצמית, כללית ורוחנית חיובית</b>. <b>כלומר לא רק אותה ההשפעה החלקית, שאנו רואים שהאדם מכריח כחות הטבע להשתמש לרצונו, הקיטור, האש, המים, החשמל, וכאלה עושים דברו, כי כל זה הוא רק בחלק מוגבל ושטחי, כי אם העצמיות אשר להעולם, בכל מילואה ובכל הקיפה, מתיחשת אליו יחש של שעבוד ושל קבלת השפעה </b>– המבט השטחי מזהה רק את היכולת האנושית לשינוי הטבע מבחינה חיצונית, באמצעות המדע והטכנולוגיה, אולם המבט העמוק מזהה שיש יכולת לאדם לעצב מחדש ולעדן את הרצון המוסרי בעולם. <b>ככה תאמר תורת הרזים </b>– אמירה זו בנויה על הכרה פנימית של המציאות; <b>ובהיותנו אומרים ככה, הרינו גוזרים לומר שיש מזיגה עצמית בין הנשמתיות שהיא פועלת בעולם כולו לנשמיותו של האדם </b>– ובאמירה זו אנו יוצאים מתוך הנחת מוצא שיש קשר מהותי בין הנשמה האלוהית של הקוסמוס לבין נשמת האדם הפרטי. <b>וכשאנו אומרים, שהאדם בהתעלותו, כשרואים ששם ד' נקרא עליו, יראים ממנו, שבעלי חיים וכחות הטבע מוכנים לעבדו </b>– בעת בה אנו מזהים שהקשר הרוחני במציאות מחולל תופעות מדהימות, כדוגמת שיעבוד הטבע לצרכי האדם שמשלים וכורת ברית עם האנושות המוסרית, כדברי הנביא שמתאר ש"<b>עם אבני השדה בריתך וחית השדה השלמה לך</b>"; וכן שאנו רואים <b>שבני אדם פראים חזקי מצח נכנעים מפני הוד אצילות שבנשמה מלאה חכמת אלהים, וכבוד מוסר שדי ויראת שמים </b>– ושתרבויות אנושיות פראיות מושפעות מוסרית מאנשי קודש ומתעלות אט אט, הרי <b>הכל מוליך אותנו למקום אחד, שלא יש נשמה בודדת, גרגרית, גדועה, בהויה כולה, אלא הכל מחובר משורג וארוג </b>– כל זאת מביא אותנו למסקנה שכל ברוא במציאות אינו יצור בודד, זעיר ומנותק כשלעצמו אלא חלק מהרמוניה כללית; <b>וכשהגודל מתבלט, הניצוצות הקטנים מתלבים, מרגישים הרגשה טמירית מעצמיותם, שיש כאן נשגב ונערץ </b>– וכשאדם גדול מופיע אפילו הבריות הרחוקות ביותר מרגישות בעוצמה זו, והניצוץ האלוהי הנסתר שבקרבם מתלהט ונמשך אליו; ו<b>אם לא היו בקרבם קוים יחושיים להנשגב והנערץ, לא היו מרגישים כלום </b>– ואלמלא היו בכל בריה ובריה בעולם קישור ויחס לנקודה האלוהית הרי הייתה בהן אדישות כלפי הגודל המוסרי. אמנם <b>אין אנו לפי זה דנים לומר, שנשמת הבהמה כלה היא לגמרי </b>– אין הכוונה לומר שכאשר הבריות נותרות במדרגתן הבהמית הרי הן חסרות משמעות לחלוטין, <b>ולא שאור החיים, שבדומם הוא נרדם, ובצומח ניעור קצת, ובחי יותר מעט, הוא דבר קרוע מגודל הכל </b>– ואין הכוונה לומר שנקודות החיים – שמצויה במדרגות שונות בדומם, בצומח ובחי – מנותקות לחלוטין מאלוהים בעת שהן אינן קשורות לצדיק,<b> אלא הכל הולך ומצטרף, ועץ החיים גדול ונשגב הוא</b> – אלא ככל שהן נפגשות יותר עם הגודל המוסרי של אנשי הקודש כך הן מתעלות יותר, כדברי ספר דניאל:<b> "עפיה שפיר ואנבה שגיא, תחתוהי תטלל חיות ברא וצפרי שמיא</b>" – הקדושה בעולם היא כעץ מפואר שענפיו נאים ופריו רב, חסות בצילו חיות השדה ועופות השמים. <b>הגלגל הגדול של החיים, של האושר והטוב, זרוע הוא על כל גדותיו כוכבים מאירים גדולים וקטנים, לרבי רבבות אין קץ, וסדר נעלה ומשטר ויחס נפלא ביניהם נמצא </b>– המציאות והבריות כולן, משולות לגלקסיה העצומה שבה כוכבי לכת רבים המסודרים בסדר והתלויים זה בזה. לכל כוכב גודל משלו אך כולם יחד חלק ממערכת אחת עצומה. <b>החכמה הגדולה, שזקוקים אנו לגדולה מוחלטת, שהוד אלהים מיוחס לנו </b>– חכמת התורה מלמדת על גדולתו של האדם, על ההכרח להתעלות אל הרצון האלוהי המתייחס אלינו; <b>והוא </b>– הוד אלוהים,<b> כולל את הכל, והיחס בכל ערכיו, בחבתו, בהערצתו, בחידור הבנתו, בהתפעלות החיים הרוחניים מיוקר ערכו שלמעלה מכל הגה של ערך שמתבטא, בתפארת של עבודת שמים, של יראה ושל אהבה, של סילוד ושל חרדה, לכל מה ששם ד' נקרא עליו, הכל עולה בסדר שלם ומחוטב </b>– כאשר מאמצים את המבט שמעריך, אוהב, מעריץ, מעמיק ומתפעל מגודל האור האלוהי – שהוא למעלה מכל ביטוי אפילו של יראת שמים – כל החיים מקבלים את איזונם ואחדותם. 

<b>יאצְרוֹר הַחַיִּים וְהַדְּבֵקוּתהצורך של הדבקות האלהית, במחשבה ובחשק הלב, שהוא יסוד האמונה בחיים, שהוא בא ודופק בחזקה בהרגשת הנשמה המוכשרת לזה מצד דרכי חייה, מדותיה וידיעותיה, צורך זה מקורו הוא בההתאגדות הכללית, שצרור החיים הכלליים אגוד הוא ביחד. ועל פי מדה מיוחדה הקרבה הזאת מאגדת את הנשמות של כל פרטי ישראל ביחד, ובמדה יותר רחבה את כל האדם יחד בכללותו, באיגוד הצלם האלהי הכללי, ובמדה יותר מורחבת מתאגד ביחד כל צרור החיים של כל אשר נשמת רוח חיים באפיו, "'תוצא הארץ נפש חיה למינה' (בראשית א, כד)  זו נפשו של אדם הראשון" (בראשית רבה, שם), ובמדה המתרחבת ביותר, עובר גבול האחדות על כל המצוי, כל הנברא, הנוצר והנעשה. ומיסוד האחדות שבצורות הכלליות הללו, שהוא דבר של מציאות בפועל, בא הצורך העליון לקרבת אלהים ולדבקות עליונה. שבאמת לא את עצמיותו לבד האדם מעלה ברוממותו המקודשת, בעת אשר חדות אלהים עליונה תמלאהו, בעת שרוח הקודש "מקשקש לפניו כזוג" (סוטה ט, ב), ולבו מלא על כל גדותיו אהבה לכל היצור, כי אם את הכל הוא מעלה, את כל הנשמה, כל החי, כל היש. וכל נשמה יותר עליונה מרגשת בעתים יותר תכופות את הצורך הגדול הזה. וישנם אדירי אמונה, גדולי נשמה, שמעולם אין עליה עליונה זו של דבקות אלהית, מאירה ושמחה, סרה מאתם. והם הם יסודי העולם, מדריכי התבל, משכלליו ומיסדיו, המרבים בו שלום ואושר. וכל הצדדים של ההטבות והעליות למצב החיים, כל העצות הממלכתיות, הספרותיות, הכתתיות, וכדומה, אינם כי אם קטעים קטנים מגדולת פעולתם של גדולי נשמה הללו, שאור החיים הגדול שלהם מצד עצמו ממלא את העולם כולו תקון ואורה. ובזכותם המחשבה שבאדם הכללי חיה ומתהפכת לכח פועל ומרבה להטיב, לשפר ולהעלות את החיים הלאומיים והאנושיים, הכלליים והפרטיים, דרגה אחר דרגה, אל מעלתם העליונה. "בי מלכים ימלכו ורזנים יחוקקו צדק, בי שרים ישרו ונדיבים כל שפטי ארץ" (משלי ח, טו-טז).ובחשק </b>– וברצון;<b> אגוד </b>– מחובר;<b> מיוחדה </b>– מיוחדת;<b> הצלם האלהי הכללי </b>– הצורה האנושית הכללית;<b> כזוג </b>– כפעמון;<b> בעתים </b>– בפעמים;<b> תכופות </b>– שכיחות;<b> סרה </b>– חולפת; <b>הכתתיות </b>– מגזרים מצומצמים;<b> דרגה </b>– מדרגה.

<b>הצרך של הדבקות האלהית, במחשבה ובחשק הלב, שהוא יסוד האמונה בחיים, שהוא בא ודופק בחזקה בהרגשת הנשמה המוכשרת לזה מצד דרכי חייה, מדותיה וידיעותיה </b>– יהודי, המתנהל באופן ראוי במעשיו, מידותיו ומחשבותיו – נדחף באופן טבעי להתחבר אל הטוב הנשגב, אל האמת והמוסר האלוהי; מהיכן נובעת דחיפה זו?<b> צורך זה מקורו הוא בההתאגדות הכללית, שצרור החיים הכלליים אגוד הוא ביחד </b>– בעומק העניין, פרטי המציאות מחוברים ביחידה אחת; האדם הפרטי מחובר למעגלי החיים, ולכן הוא שואף להיטיב לכל, להתחבר אל הרצון האלוהי המפעם בקרבו. <b>ועל פי מדה מיוחדה הקרבה הזאת מאגדת את הנשמות של כל פרטי ישראל ביחד, ובמדה יותר רחבה את כל האדם יחד בכללותו, באיגוד הצלם האלהי הכללי, ובמדה יותר מורחבת מתאגד ביחד כל צרור החיים של כל אשר נשמת רוח חיים באפיו </b>– שאיפה זו הולכת ומתרחבת: בתחילה מרגיש היהודי את הקשר לקרובים אליו (עם ישראל); בשלב הבא מוצא את עצמו מחובר אל כלל האנושות מתוך צלם אלוהים שמגדיר אותה; בהמשך הקשר מתרחב לכל יצורי החיים, כדברי הפסוק "<b>תוצא הארץ נפש חיה למינה</b>" שעליו דרשו חז"ל ש"<b>זו נפשו של אדם הראשון</b>" – האדם הראשון, שמבטא את הנפש האידיאלית, כולל בתוכו את כלל נפשות החי; <b>ובמדה המתרחבת ביותר, עובר גבול האחדות על כל המצוי, כל הנברא, הנוצר והנעשה </b>– במבט מעמיק יותר מתברר שגם הצומח ואפילו הדומם מתאחדים עם נפש האדם. <b>ומיסוד האחדות שבצורות הכלליות הללו, שהוא דבר של מציאות בפועל, בא הצורך העליון לקרבת אלהים ולדבקות עליונה </b>– מתוך היסוד האלוהי שמאחד את כל היצורים, ומתבטא בפועל (למשל בתנועה האבולוציונית המצויה בכל היש), מגיעה הצורך של האיש הישראלי לחשוף את הצד האלוהי שבקרבו; <b>שבאמת לא את עצמיותו לבד האדם מעלה ברוממותו המקודשת, בעת אשר חדות אלהים עליונה תמלאהו, בעת שרוח הקודש "מקשקש לפניו כזוג", ולבו מלא על כל גדותיו אהבה לכל היצור, כי אם את הכל הוא מעלה, את כל הנשמה, כל החי, כל היש </b>– כי הוא מכיר שהמצב בו רוח הקודש מצלצלת באוזניו ("מקשקשת לפניו כזוג"), וליבו מתמלא ברגש אהבה לכל היש – מכה גלים על כל מרחבי החיים שהוא קשור עמם. <b>וכל נשמה יותר עליונה מרגשת בעתים יותר תכופות את הצורך הגדול הזה </b>– וככל שהאדם עמוק יותר כך השאיפה האלוהית מתעוררת בקרבו לעיתים יותר דחופות. <b>וישנם אדירי אמונה, גדולי נשמה, שמעולם אין עליה עליונה זו של דבקות אלהית, מאירה ושמחה, סרה מאתם </b>– הגדולים שבישראל מלאים בשאיפה זו באופן קבוע; <b>והם הם יסודי העולם, מדריכי התבל, משכלליו ומיסדיו, המרבים בו שלום ואושר </b>– הם הבסיס של העולם, ומרבים הרמוניה ואושר בתבל. <b>וכל הצדדים של ההטבות והעליות למצב החיים, כל העצות הממלכתיות, הספרותיות, הכתתיות, וכדומה, אינם כי אם קטעים קטנים מגדולת פעולתם של גדולי נשמה הללו, שאור החיים הגדול שלהם מצד עצמו ממלא את העולם כולו תקון ואורה </b>– חידושי ותיקוני האנושות במישורים שונים – הציבוריים, התרבותיים והמגזריים – כולם רק קצה הקרחון של גדולי המוסר שמעניקים את הממד המוסרי לעולם.<b> ובזכותם המחשבה שבאדם הכללי חיה ומתהפכת לכח פועל ומרבה להטיב, לשפר ולהעלות את החיים הלאומיים והאנושיים, הכלליים והפרטיים, דרגה אחר דרגה, אל מעלתם העליונה </b>–  כיוון המחשבה של האדם משתנה בעקבות הצדיקים. הטבע האנושי שעסוק בהישרדות אנוכית מקבל זריקה של מוסר אלוהי, והמוסר האנושי, ואפילו היחסים הבין לאומיים, מתעדנים מעט ומתקרבים לתיקונם. על כך נאמר: "<b>בי מלכים ימלכו ורזנים יחוקקו צדק, בי שרים ישרו ונדיבים כל שפטי ארץ</b>" – מתוך החיבור לאלוהים החוקים האנושיים מתעצבים, השררה מתיישרת והנדיבות מופיעה במשפט. 


<b>יבזִיו הַחַיִּיםאומרת לנו הרזיות, בעולם מלא של אור ושל חיים אתם שרויים. דעו את הישות הגדולה, את עשירות המציאות, שאתם תמיד נפגשים בה. הסתכלו בגדלה, בתפארתה, בדיקנותה ובחברותיותה. היו מחוברים להלגיונים החיים, הפועלים תמיד כל זיו ותפארה בכל פנה שאתם פונים, עם דברים חיים וקימים יש לכם עסק, תמיד אתם פועלים פעולות נמרצות, בשיג ושיח עם משאות נפש ויקרת חיים רעננים. בכל פעולותיכם אתם נפגשים בניצוצות מלאים חיים ואור, שואפים ומשתוקקים לעלות לרום רמים, אתם עוזרים אותם והם עוזרים אתכם. זיו החכמה שאתם משיגים אין זה צללים קלושים של איזה זהרורית רוחנית, שאין בה כלום, עד שתבוא הדרישה והמדעות אליכם, אלה הם בני עולם עומד, המתודעים אליכם, השולחים לכם ממרחקים בשורות טובות, ידיעות משלומם ומצבם האיתן, ובשלומם לכם שלום. כשאתם מתעלים הנכם מתרוממים אל סיעות יותר עליונות, אל סביבות יותר נהדרות. והכל חושק הומה ושואף, בסידור נאדר בקודש, ונאזר בתפארה. "כי לא דבר רק הוא מכם כי הוא חייכם" (דברים לב, מז), "כי באור פניך נתת לנו ד' אלהינו תורת חיים" (ברכת "שים שלום").הרזיות </b>– הסודיות, ובהקשר שלנו: תורת הסוד;<b> עשירות </b>– שפע;<b> ובחברותיותה </b>– ובחיבוריה;<b> להלגיונים </b>– לצבאות, לכוחות;<b> ותפארה </b>– ופאר;<b> משאות </b>– שאיפות;<b> ויקרת </b>– וגודל;<b> לרום רמים </b>– לגבהי גבהים;<b> קלושים </b>– חלשים;<b> זהרורית </b>– ניצוץ;<b> והמדעות </b>– החכמה;<b> עומד </b>– יציב;<b> האיתן </b>– החזק;<b> סיעות </b>– זרמים, מדרגות;<b> סביבות </b>– מרחבים;<b> הומה </b>– תוסס;<b> נאדר </b>– עצום;<b> ונאזר </b>– וחמוש.

<b>אומרת לנו הרזיות, בעולם מלא של אור ושל חיים אתם שרויים </b>– המסר המרכזי של תורת הנסתר הוא ההכרה שמאחורי המציאות הפיסית מסתתר רצון אלוהי מלא טוב, חסד וחכמה. היא למעשה אומרת לנו: <b>דעו את הישות הגדולה, את עשירות המציאות, שאתם תמיד נפגשים בה. הסתכלו בגדלה, בתפארתה, בדיקנותה ובחברותיותה </b>– המארג הגדול של המציאות מורכב מכוחות רוחניים עשירים, מדויקים ומסודרים ביניהם. <b>היו מחוברים להלגיונים החיים, הפועלים תמיד כל זיו ותפארה בכל פנה שאתם פונים, עם דברים חיים וקימים יש לכם עסק, תמיד אתם פועלים פעולות נמרצות, בשיג ושיח עם משאות נפש ויקרת חיים רעננים </b>– החיבור לרוחניות אינו רק עיסוק ברעיון מופשטים אלא גורם לתסיסה ולפעולה של כוחות חיים ממשיים המשפיעים במציאות.<b> בכל פעולותיכם אתם נפגשים בניצוצות מלאים חיים ואור, שואפים ומשתוקקים לעלות לרום רמים </b>– בכל פעולה טובה שלנו נחשף כוח חיים פנימי שבאמצעות פעולתנו מתחבר לשורשו השמיימי; יוצא ש<b>אתם עוזרים אותם והם עוזרים אתכם </b>– אתם מחברים את הכוחות לשורשם ובאמצעות כך מוצאים בקרבכם מעיינות עמוקים של חכמה ורוח. <b>זיו החכמה שאתם משיגים אין זה </b>אלא<b> צללים קלושים של איזה זהרורית רוחנית, שאין בה כלום, עד שתבוא הדרישה והמדעות אליכם </b>– החכמה האינטלקטואלית שאדם לומד היא לא יותר מניצוץ רוחני חלש חסר חשיבות, עד שהוא מפנים אותה בחיים הממשיים; ואזי <b>אלה </b>– הכוחות הרוחניים<b> הם בני עולם עומד </b>– הופכים להיות תוצר של עולם יציב ונצחי;<b> המתודעים אליכם, השולחים לכם ממרחקים בשורות טובות, ידיעות משלומם ומצבם האיתן, ובשלומם לכם שלום </b>– כשאדם לומד תורה הוא אינו פוגש בחכמה מופשטת אלא הוא במפגש חי עם העוצמה הרוחנית המחיה את העולם, וככל שנפגש יותר עם מציאות מופלאה זו כך מקבל הוא יותר חיים. <b>כשאתם מתעלים הנכם מתרוממים אל סיעות יותר עליונות, אל סביבות יותר נהדרות והכל חושק הומה ושואף, בסידור נאדר בקודש, ונאזר בתפארה </b>– האדם מסוגל להתעלות למרחבי חיים שורשיים ועמוקים יותר המלאים בהרמוניה ובסדר מופלא.  על כך נאמר: "<b>כי לא דבר רק הוא מכם כי הוא חייכם, כי באור פניך נתת לנו ד' אלהינו תורת חיים</b>" – התורה איננה חכמה אינטלקטואלית לבדה אלא נוגעת ברצון האלוהי, בשורש החיים של המציאות כולה.

 










<b>סדר בנִשְׁמַת הָעוֹלָם יגנִשְׁמַת הָעוֹלָםמזהירה היא נשמת העולם. מלאה הוד ויפעה היא, מלאה חיים, גנזי נשמות, אוצרות רוח הקודש, מעיני גבורה, גדולה ותפארת. הננו מתנשאים בגאון למרום נשמת העולמים, חי העולמים. מה נהדר המחזה, באו התענגו, באו רוו נחת, התעדנו בעדנים. טעמו וראו כי טוב ד'. "למה תשקלו כסף בלוא לחם ויגיעכם בלוא לשבעה, שמעו שמוע אלי ואכלו טוב ותתענג בדשן נפשכם" (ישעיהו נה, ב). ישנם דרכים שעל ידם הנשמה של היחיד ושל העולם מאירה היא באור גדול ומשתלמת בצביונה. וישנם דרכים כאלה שעל ידם היא מתמזגת עם יתר הכחות, ועם החיים בכלל, לשפרם על ידי מיזוגה, לעדנם ולהקנות להם מאושר האצילות שלה. ופרטיהם, בהבדלים הדקים שבין אלה הגדרים, והצדדים המעורבים ששני הכחות יחדו משתמשים בהם, רבים הם לאין חקר.ויפעה </b>– יפי הופעה;<b> גנזי </b>– פנימיות;<b> בגאון </b>– בזקיפות קומה;<b> בצביונה </b>– באופייה המיוחד;<b> מתמזגת </b>– מתאחדת;<b> האצילות </b>– הרוחניות.

<b>מזהירה היא נשמת העולם. מלאה הוד ויפעה היא, מלאה חיים, גנזי נשמות, אוצרות רוח הקודש, מעיני גבורה, גדולה ותפארת </b>– נשמת העולם מלאה ומקרינה רצון אלוהי נשגב ופנימי, מלא טוב, הרמוניה, גבורה ושלמות. <b>הננו מתנשאים בגאון למרום נשמת העולמים, חי העולמים. מה נהדר המחזה, באו התענגו, באו רוו נחת, התעדנו בעדנים. טעמו וראו כי טוב ד' </b>– על ידי התעלות רוחנית ניתן להיפגש אותה הנשמה הנשגבה ולהתמלא באושר אין קץ. כדברי הנביא השואל: "<b>למה תשקלו כסף בלוא לחם ויגיעכם בלוא לשבעה, שמעו שמוע אלי ואכלו טוב ותתענג בדשן נפשכם</b>" – מדוע בני אדם מחפשים למצוא סיפוק בדברים חומריים, בזמן שהעונג והאושר מצויים בהאזנה לקול הפנימי? <b>ישנם דרכים שעל ידם הנשמה של היחיד ושל העולם מאירה היא באור גדול ומשתלמת בצביונה </b>– ישנו מסלול שבו נשמת האדם יוצאת אל הפועל באופן אנושי-ייחודי (חוכמות החול); <b>וישנם דרכים כאלה שעל ידם היא מתמזגת עם יתר הכחות, ועם החיים בכלל, לשפרם על ידי מיזוגה, לעדנם ולהקנות להם מאושר האצילות שלה </b>– וישנו מסלול שבו נשמת האדם אינה רק מפתחת את עצמה אלא משתפת אל כל הבריאה בחיבור לרוחניות (תורה ומצוות). <b>ופרטיהם, בהבדלים הדקים שבין אלה הגדרים, והצדדים המעורבים ששני הכחות יחדו משתמשים בהם, רבים הם לאין חקר </b>– כמובן שזוהי אינה חלוקה דיכוטומית מוחלטת, אלא עיקרון מנחה שבו יש הבחנות וחילוקים רבים. 

<b>ידנֶפֶשׁ הַהֲוָיָהכשם שמדברים בחכמת הנפש, בפסיכולוגיה, מצד השירה והפיוט שבהסתכלות פנימית במעמקיה, ובמדע מצד הופעותיה בחיים הגלויים, כן מדברים באצילות האלהות בתור נפש ההויה, מצד הסתכלות השירית שברוח הקודש, באור הפנימי, ומצד המדע האלהי, בהופעות הסדרים, המעשים והחזיונות, בכלים. והנשמה עצמה מתעלה היא מחוקי הפסיכולוגיה המתגלים, והאצילות האלהית היא ממעל להבריאה. כל הנסתרות אנחנו צריכים לציירם ביחש להתקבלותם בשכלנו וכח המדמה שלנו בהיותו מואר מאור השכל, ובזה אנו נכנסים להשער החיצון של כל הידיעות החמודות בדברים שהם למעלה מן החושים. ואחר שיבוסס לנו הציור איך כל הדברים הם נמצאים במציאות רוחנית אמיתית ביחש לציורינו השכליים, אז יכולים אנו כבר להרחיב את גבול מדענו על המציאות הרחבה של הרוחניות ממעל להויתנו. אבל אם לא נבא בהדרגה מהציור הפנימי שבקרבנו אל העולם החיצון, לא נמצא כלל מה שאנחנו חפצים מההשגות רוחניות.באצילות </b>– ברוחניות, במופשטות;<b> המדמה </b>– הדמיון;<b> החמודות </b>– הטובות;<b> להויתנו </b>– למציאותנו;<b> בהדרגה </b>– בהדרגתיות.

<b>כשם שמדברים בחכמת הנפש, בפסיכולוגיה, מצד השירה והפיוט שבהסתכלות פנימית במעמקיה, ובמדע מצד הופעותיה בחיים הגלויים </b>– כשם שמשתמשים בפסיכולוגיה להבנת נפש האדם, וכשם שממשתמשים בשירה ובפיוט לבטא רגשות עמוקים; וכשם שמשתמשים במדע על מנת לחקור את הטבע הגלוי;<b> כן מדברים באצילות האלהות בתור נפש ההויה, מצד הסתכלות השירית שברוח הקודש, באור הפנימי, ומצד המדע האלהי, בהופעות הסדרים, המעשים והחזיונות, בכלים </b>– כך משתמשים ברוח הקודש על מנת להבין את המהות האלוהית של המציאות; ומשתמשים בתורה על מנת להבין את ההתגלות שלה בכלי העולם הזה (בסדרים, במהלכים היסטוריים ובמגוון האמונות והתרבויות השונות). <b>והנשמה עצמה מתעלה היא מחוקי הפסיכולוגיה המתגלים, והאצילות האלהית היא ממעל להבריאה </b>– כשם שנשמת האדם איננה ניתנת להגדרה באמצעות הפסיכולוגיה, כך המהות האלוהית איננה ניתנת להבנה ולכימות בידי כלים אנושיים, נשגבים ככל שיהיו. בהקשר לזה יש להבין את היחס ללימוד נסתר: <b>כל הנסתרות אנחנו צריכים לציירם ביחש להתקבלותם בשכלנו וכח המדמה שלנו בהיותו מואר מאור השכל, ובזה אנו נכנסים להשער החיצון של כל הידיעות החמודות בדברים שהם למעלה מן החושים </b>– תכני הנסתר שאנו לומדים בשכלנו ובדימוינו, הם רק השער לתוכן שהוא מעבר לחשבון שכלי וציור מוחשי. <b>ואחר שיבוסס לנו הציור איך כל הדברים הם נמצאים במציאות רוחנית אמיתית ביחש לציורינו השכליים, אז יכולים אנו כבר להרחיב את גבול מדענו על המציאות הרחבה של הרוחניות ממעל להויתנו </b>– רק לאחר שנפנים שהמציאות הרוחנית הנלמדת בשכלנו היא אמת ממשית, אז ניתן להתקדם לתוכן פנימי יותר שהוא מעל ההכרה האנושית.<b> אבל אם לא נבא בהדרגה מהציור הפנימי שבקרבנו אל העולם החיצון, לא נמצא כלל מה שאנחנו חפצים מההשגות רוחניות </b>– אולם אם אדם מתיימר לחשוב שהבנותיו הראשוניות הן התוכן הנסתר של תורת הסוד, ואינו מוכן להתקדמות הדרגתית – הרי שיעלה חרס בידו. 

<b>טוהָאֲצִילוּת הָאֱלֹהִיתכמה נאה היא המחשבה הסודית על דבר האצילות האלהית, בתור מקור כל ההויה כולה, כל החיים, כל היופי, כל העז, כל הצדק, כל הטוב, כל הסדר, כל ההתעלות. מה גדולה היא השפעתה של מחשבת אמת זאת על כל מהלכי החיים, כמה עומק של הגיון עליון יש בה, כמה הוד נערץ של מוסר, ומבוע של יצירת נשמות עליונות, קדושות, כבירות וטהורות, יש בה. האצילות האלהית, היותה, מהוה את הכל, אין קץ לחופש שלה, אין סוף לאחדותה, לאושרה ותמותה, לזהרה ושפעת כחותיה וגוניה. כל ימי השירה, כל פלגי נחלי ההכרה, כל עזוז החיים, כל השחוק ושמחת העדנים, הכל ממנה הולך ונוזל, בכל היא משפעת את הדר נשמת נשמתה, בכל מורד עמוק עד עמקי תהומות מגעת הופעתה, כבודה ותשועתה. הרצון התמים והבהיר של האדם כבר הוא תופס קצה זיווה. הולך הוא ומתעלה, מעלה עמו את הכל, כלו אמר כבוד, "לביתך נאוה קדש ד' לארך ימים" (תהילים צג, ה).הסודית </b>– הפנימית;<b> ההויה </b>– המציאות;<b> ומבוע </b>– ונביעה;<b> ותמותה </b>– ושלמותה;<b> ושפעת </b>– ושפע;<b> עזוז </b>– עוצמת;<b> העדנים </b>– העדינות, העונג;<b> מורד עמוק </b>– מדרגה תחתונה. 

<b>כמה נאה היא המחשבה הסודית על דבר האצילות האלהית, בתור מקור כל ההויה כולה, כל החיים, כל היופי, כל העז, כל הצדק, כל הטוב, כל הסדר, כל ההתעלות </b>– ההכרה הפנימית שהעולם הרוחני העליון ("אצילות") הוא המקור של כל היופי, העוצמה, ההרמוניה וההתעלות של המציאות – ממלאת אותנו בתחושת שגב. <b>מה גדולה היא השפעתה של מחשבת אמת זאת על כל מהלכי החיים, כמה עומק של הגיון עליון יש בה, כמה הוד נערץ של מוסר, ומבוע של יצירת נשמות עליונות, קדושות, כבירות וטהורות, יש בה </b>– האדם שחי לאור אמונה עמוקה זו מתמלא בשפע של רצון טוב וביצירה חיובית טהורה בכל מהלכי חייו. <b>האצילות האלהית, היותה, מהוה את הכל, אין קץ לחופש שלה, אין סוף לאחדותה, לאושרה ותמותה, לזהרה ושפעת כחותיה וגוניה </b>– לא ניתן להגביל את הטוב, השלמות והשפע שבעולם נשגב זה; הוא מעל לכל בעיה, פירוד ומוות. <b>כל ימי השירה, כל פלגי נחלי ההכרה, כל עזוז החיים, כל השחוק ושמחת העדנים, הכל ממנה הולך ונוזל, בכל היא משפעת את הדר נשמת נשמתה, בכל מורד עמוק עד עמקי תהומות מגעת הופעתה, כבודה ותשועתה </b>– כל דבר טוב בעולמנו – שפע הרגש ("ים השירה"), השכל, עוצמת החיים, האושר ועונג – הוא חלק מעולם נשגב זה; אפילו הטוב המועט שבאנשים ובמקומות הנמוכים ביותר נובע מהקשר אל הטוב האלוהי.<b> הרצון התמים והבהיר של האדם כבר הוא תופס קצה זיווה. הולך הוא ומתעלה, מעלה עמו את הכל, כלו אמר כבוד </b>– על ידי התעלות רצונית ניתן לפגוש בקצה התחתון של עולם האצילות, ומתוך כך האדם עולה ועמו החיים כולם מקבלים את "כבודם" – מקומם הנכון בביתו של אלוהים; "<b>לביתך נאוה קדש ד' לארך ימים</b>" – ל"ביתו" של אלוהים (עולם האצילות) נאה הקדושה, וזוהי מציאות נצחית. 

<b>טזנִשְׁמַת הָעוֹלָם הַפּוֹעֶלֶתהנשמה החפשית ודאי שרק היא מגלמת את הגויה, רק נקודתה היותר תחתיתית, ועם זה היותר תמציתית מתוכיותה, היא הפועלת בתור פגישה וחדירה פנימית את המבנה הגופני. זה החלק הנמסר להאדריכליות הגופנית הוא נחשך מאורו החפשי, הרחב והמגוון ברב עשרו, והוא הולך ומתעלה בעילוי הגידול, הגשמי והרוחני, הולך הוא ומתאחד עם מקורו הרחב, עם אוצר החיים של הנשמה המופשטת. ובהליכתו זו הרי הוא מתקדם, מתמלא חכמה וכשרון, עד שמלא תפקידו בא לו בהתאחדו עם מקורו, שמוסיף בזה שפעת כח לו ולמקורו. כמאורע הנשמה ביחש לגוף ויצירתו, כך הוא המאורע בנשמת העולם כולו. ההויה בכל גדלה הרוחני והחמרי, בעת היצירה בהתפעלה, עד לא הוקמה הבריאה בתיאוריה, הנשמה העולמית החיה והפועלת היא היתה האדריכל פועל הבנין. בהתגלמותה של היצירה נשפל ונאפל האור של כח זה, המטפל בדחיית פעליה. ובשטף הדורות והזמנים הולכת הנשמה העולמית ומתבררת, הולכת ומתאחדת עם מקור הויתה נשמת כל היקום. "גדר פרץ משובב נתיבות לשבת" (ישעיהו נח, יב).מגלמת </b>– מבטאת;<b> הגויה </b>– הגוף;<b> תחתיתית </b>– נמוכה;<b> להאדריכליות </b>– למבנה, למסגרת;<b> נחשך </b>– מואפל, ובהקשר שלנו: מתקטן;<b> שפעת </b>– שפע;<b> ההויה </b>– המציאות;<b> בתיאוריה </b>– בהתגלותה;<b> ונאפל </b>– ונחשך;<b> הויתה </b>– מציאותה.

<b>הנשמה החפשית ודאי שרק היא מגלמת את הגויה </b>– ממד האינסוף הנשמתי יכול לבטא ולגלם באופן ראוי את הגוף החומרי; אמנם<b> רק נקודתה היותר תחתיתית, ועם זה היותר תמציתית מתוכיותה, היא הפועלת בתור פגישה וחדירה פנימית את המבנה הגופני </b>– רק הצד היותר נמוך (ועם זה היותר מרוכז ופנימי) של האינסוף הוא זה שנפגש ומחלחל למסגרת הארצית. <b>זה החלק הנמסר להאדריכליות הגופנית הוא נחשך מאורו החפשי, הרחב והמגוון ברב עשרו </b>– הממד התחתון של הנשמה כאמור הוא המעצב את המסגרת הגופנית, ומצב שגורם לו להצטמצם מאינסופיותו הנשמתית; <b>והוא הולך ומתעלה בעילוי הגידול, הגשמי והרוחני, הולך הוא ומתאחד עם מקורו הרחב, עם אוצר החיים של הנשמה המופשטת </b>– וככל שאדם גדל ומתבגר, מבחינה גופנית ורוחנית, הרי הממד הנשמתי (התחתון) שמצוי בו, הולך ומתחבר מחדש עם מקורו העליון והמופשט;<b> ובהליכתו זו הרי הוא מתקדם, מתמלא חכמה וכשרון, עד שמלא תפקידו בא לו בהתאחדו עם מקורו, שמוסיף בזה שפעת כח לו ולמקורו </b>– וכך הוא מפתח את חוכמתו וכישרונותיו עד שמתאחד עם נשמתו באופן מלא, ואזי נובע שפע חדש של כוחות ועוצמה, הן לצד התחתון של הנשמה שמגולם כאמור באדם והן לצד הנשמתי העליון והמקורי. <b>כמאורע הנשמה ביחש לגוף ויצירתו, כך הוא המאורע בנשמת העולם כולו </b>– היחס המתואר לעיל, בין נשמתו הפרטית של האדם לגילומה בגוף, מקביל ליחס שבין הנשמה הכללית של העולם וגילומה במציאות:<b> ההויה בכל גדלה הרוחני והחמרי, בעת היצירה בהתפעלה, עד לא הוקמה הבריאה בתיאוריה, הנשמה העולמית החיה והפועלת היא היתה האדריכל פועל הבנין </b>– עוד לפני יצירתה הממשית של הבריאה, הן הפיסית והן הרוחנית, נשמת המציאות הייתה זו שעיצבה את התבנית שבה תיווצר הבריאה;<b> בהתגלמותה של היצירה נשפל ונאפל האור של כח זה, המטפל בדחיית פעליה. ובשטף הדורות והזמנים הולכת הנשמה העולמית ומתבררת, הולכת ומתאחדת עם מקור הויתה נשמת כל היקום </b>– ההתגלמות הארצית גורמת לצמצום של האינסופיות בעולם מוגבל, אולם פיתוחו של העולם במהלך ההיסטוריה משיב את המוגבלות למקורה האינסופי. על כך נאמר: "<b>גדר פרץ משובב נתיבות לשבת</b>" – ההגבלה וההגדרה של הפרצה משיבה את הדרכים ליישובן, ובהקשר שלנו: דווקא הצמצום הארצי הוא זה שמיישב ומעצים את הדרכים הרוחניות והחומריות בעולם. 

<b>יזנִשְמַת הַחַיִּים הַמֶּרְכָּזִיִּיםורואים אנו איך הנשמות צומחות, איך החיים באים לידי גילוים. מאוצר של מעלה, האורות מופיעים, קוי נוגה, זוהר עליון יורד כחוטי זהב, ממקום החביון מזהיר הוא למרכז המיוחד, שתנאי חיים ותנאי גידול מוכנים להם, ומתחת מתוך ערפל הבהו מתנוצצים רסיסים מוצלים, נאחזים על ידי תנאי החיים והגידול לעלות לרום היש, ובמרכז יועדו יחדו, והיו לנשמת חיים. כה צץ ופורח הוא גן החיים, אשר לכל חי, ולאדם בהדר תפארתו. מה נחמד הוא גן אלהים זה, ההולך ומתבסם, הולך הלוך ומתרומם. ואם תקופות ירידה גם הן שתו עליו, סוף כל סוף מפכה הוא מעינו החי, הולך הוא בבטחה אל אשרו, ואשרו אשר אין לו ערך וקצב הנה בא יבא, והיום הגדול, שהכל ימלא אור, הכל ישוקה עונג ועדן, הוא יפוח. "וכבוד אלהי ישראל בא מדרך הקדים, והארץ האירה מכבודו" (יחזקאל מג, ב).נוגה </b>– אור עדין;<b> החביון </b>– הסתר;<b> הבהו </b>– הכאוס (מלשון "תוהו ובהו");<b> לרום </b>– לרוממות;<b> שתו </b>– נוחתות;<b> וקצב </b>– ומגבלה;<b> ישוקה </b>– יושקה;<b> יפוח </b>– מונשם, ינופח.

<b>ורואים אנו איך הנשמות צומחות, איך החיים באים לידי גילוים </b>– בחזון ניתן לתאר את התנועה הרוחנית של נשמת האדם: מצד אחד, <b>מאוצר של מעלה, האורות מופיעים, קוי נוגה, זוהר עליון יורד כחוטי זהב, ממקום החביון מזהיר הוא למרכז המיוחד, שתנאי חיים ותנאי גידול מוכנים להם </b>– מהעולם העליון יורד שפע של אור רוחני עדין, שמגיע מהממד הפנימי, אל היצור המרכזי במציאות שיש לו תנאים לקלוט אותו (בן אדם);<b> ו</b>מצד שני, <b>מתחת מתוך ערפל הבהו מתנוצצים רסיסים מוצלים, נאחזים על ידי תנאי החיים והגידול לעלות לרום היש </b>– במקביל, מתוך חוסר הסדר שבמציאות הארצית, מתלכדים ניצוצות של טוב שניצלו מהכאוס, מתחברים עם יסודות חומריים ומתרוממים;<b> ובמרכז יועדו יחדו, והיו לנשמת חיים </b>– ושתי התנועות הללו, הרוחנית והחומרית, נפגשות באמצע ומחוללות בהרמוניה את קומת האדם. <b>כה צץ ופורח הוא גן החיים, אשר לכל חי, ולאדם בהדר תפארתו. מה נחמד הוא גן אלהים זה, ההולך ומתבסם, הולך הלוך ומתרומם </b>– את המציאות כולה ניתן לתאר כגן פורח. שורשיהם של האילנות שתולים במעמקי האדמה ומכוחם יש תנועה אין סופית של צמיחה וגדילה. כך החיים כולם, גופם חומרי אך שורשיהם הרוחניים עמוקים ומכוחם החיים נעים ומתפתחים בכל רגע. <b>ואם תקופות ירידה גם הן שתו עליו, סוף כל סוף מפכה הוא מעינו החי, הולך הוא בבטחה אל אשרו </b>– גם אם אנו חוזים בהיסטוריה האנושית תקופות חושך שנוחתות ("שתות") על המין האנושי, תקופות איומות של שפיכות דמים וקלקול מוסרי – אין זה אלא חלק מתהליך התנועה וההשתלמות של האנושות. <b>ואשרו אשר אין לו ערך וקצב הנה בא יבא, והיום הגדול, שהכל ימלא אור, הכל ישוקה עונג ועדן, הוא יפוח </b>– והאושר האינסופי ילך ויופיע, ואחרית הימים, בהם הכל יהיה מושפע ומונשם מהעדן האלוהי, בא יבואו; כדברי הנביא יחזקאל: "<b>וכבוד אלהי ישראל בא מדרך הקדים, והארץ האירה מכבודו</b>" – האור האלוקי יגיע מצד מזרח ויאיר את התרבות האנושית.

<b>יחרוּחַ הַחַיִּים וּמְקוֹרוֹלמה לא נבין את רוח החיים הגדול המלא בכל היש כולו, בכל הבריאה, המוגבלת ובלתי מוגבלת גם יחד? למה לא ננשא את רעיוננו להביט באור הזוהר הגדול הזה, שאין קץ לעושרו, לאורו ותפארתו? ולמה לא נחוש שעם כל גדלו וחילו הרי הוא מכוון לפי המדה של מה שיש בו צד הגבלה, צד חשבון וצד סתירה, אבל המקור הנאדר בקודש, בכליל שלמות תפארתו, הרי הוא באין ערוך מפואר ונשגב מכל האיתניות ואור הקודש של רוח החיים אשר בעולמים כולם. והאידיאליות, העליונה, המשותפת לכליל תפארת הרוח הנובע ממקור אלהים חיים, להוסיף עז ועצמת אור וחיל ברוח החיים אשר ליצור כולו, מתאחדת עם האידיאליות הנשגבה של רוח החיים אשר במלא כל העולמים. וברוח האצילי אשר לחפץ החפשי של מעולה ומפותח שביצורים, כערכו של האדם בעולמנו, וכל דומיו, שהם יונקים מאותו הזיו והיסוד המאיר ומחיה ביקר תפארת, שם מתאחדת האידיאליות הקבוצה. ו'צדק ושלום נשקו, וחסד ואמת נפגשו, אמת מארץ תצמח וצדק משמים נשקף' (על פי תהילים פה, יא-יב). וממאפלי הסתר בא אור בהיר לשכלולו של עולם ברור, שכולו אומר כבוד.ננשא </b>– נרומם;<b> וחילו </b>– וכוחו;<b> הנאדר </b>– העצום;<b> בכליל </b>– במלוא;<b> האיתניות </b>– החוזק;<b> לחפץ </b>– לרצון;<b> ביקר </b>– בגודל; <b>הקבוצה </b>– המקובצת, המרוכזת; <b>וממאפלי </b>– וממחשכי.

<b>למה לא נבין את רוח החיים הגדול המלא בכל היש כולו, בכל הבריאה, המוגבלת ובלתי מוגבלת גם יחד? </b>– האדם בדרך כלל סוקר את המציאות במבט שטחי ואינו מבחין ברצון הטוב הדוחף את המציאות. אך מדוע שלא נעמיק ונמצא את השורש המחיה את העולם הרוחני והגשמי? את הטוב האלוהי הממלא כל? <b>למה לא ננשא את רעיוננו להביט באור הזוהר הגדול הזה, שאין קץ לעושרו, לאורו ותפארתו? </b>– מדוע אנו לא מרוממים את מבטנו אל הגודל האינסופי שמחיה את ההוויה?<b> ולמה לא נחוש שעם כל גדלו וחילו הרי הוא מכוון לפי המדה של מה שיש בו צד הגבלה, צד חשבון וצד סתירה, אבל המקור הנאדר בקודש, בכליל שלמות תפארתו, הרי הוא באין ערוך מפואר ונשגב מכל האיתניות ואור הקודש של רוח החיים אשר בעולמים כולם </b>– למרות שהמקור האלוהי מתגלה בעולמנו באופן מוגבל ("חשבון") ובניגודים ("סתירה") – אנו לא מפחדים מכך; מפני שבמהותו, הרצון האלוהי הדוחף את המציאות הוא נשגב ואין סופי הרבה יותר מכל מה שמתגלה במציאות; ומדוע שאדם לא יתמלא ממנו? <b>והאידיאליות, העליונה, המשותפת לכליל תפארת הרוח הנובע ממקור אלהים חיים, להוסיף עז ועצמת אור וחיל ברוח החיים אשר ליצור כולו, מתאחדת עם האידיאליות הנשגבה של רוח החיים אשר במלא כל העולמים </b>– ישנו רצון אלוהי אידיאלי שמחובר לשלמות הרוחנית, אולם שתפקידו לרדת והחיות את עולמנו המוגבל; רצון זה מתאחד האידאליות האלוהית האינסופית שמרחפת מעל המציאות. החיבור ביניהם דוחף את העולם בכל עת אל שלמותו. <b>וברוח האצילי אשר לחפץ החפשי של מעולה ומפותח שביצורים, כערכו של האדם בעולמנו, וכל דומיו, שהם יונקים מאותו הזיו והיסוד המאיר ומחיה ביקר תפארת, שם מתאחדת האידיאליות הקבוצה </b>– המקום בו מתאחדים שני הצדדים הללו הוא בבחיר היצורים – האדם – שהוא, והיצורים הדומים לו (כל אחד לפי קרבתו אליו), יונקים מהמקור שבו מתקבצת האידיאליות האלוהית האינסופית. כדברי משורר תהילים: "<b>וצדק ושלום נשקו, וחסד ואמת נפגשו, אמת מארץ תצמח וצדק משמים נשקף</b>" – האדם מכנס בתוכו את הצדדים העליונים ("צדק", "חסד") ואת הצדדים הארציים ("שלום", "אמת").<b> וממאפלי הסתר בא אור בהיר לשכלולו של עולם ברור, שכולו אומר כבוד </b>– ומתוך כל סיבוכי העולם מתקרב היום שבו האור האלוהי יופיע בבירור ובכבוד. 

<b>יטהַבִּלְתִּי גְבוּלִי וְהַגְּבוּלִיּוּתכיצד יוצאים האידיאלים הרגילים, המאירים את האופקים המוגבלים, מתוך האידיאלים הנשגבים, שהם עומדים ברום עולם למעלה למעלה מכל גבול קצב ומדה? האידיאלים הנשגבים בתעצומתם הם מתפשטים בכל ההמשכים כולם. גם הגבולים והמצרים כולם נכללים הם במדה בלתי גבולית בתוך המרומים הבלתי גבולים. אמנם חוץ מההתפשטות, שהתוכן הגבולי, הכלול בהערכים הבלתי גבולים, מתפשט עד למטה מטה בתחתית הערכים הגבולים שבבלי הגבוליות, בעצם הבלתי גבוליות מצד עצמה כלול התוכן הגבולי, ודוקא אותו העתיד להיות גבולי גם בעמדתו בעצמו הרי הוא כלול בזיו הבלתי גבוליות. וכשהתוכן הגבולי הפנימי הגנוז בתוך הזיו הבלתי גבולי מתגמר בציורו ועומד להיות יוצא בצביון גבולי, מתעלים הם כל הערכים המתפשטים של הגבוליות שבבלתי הגבולי ומתעלים למעלה למעלה, וממלאים הם זיו חיים גדול גבולי את הככר המוכן להחזקת התוכן הבלתי גבולי שעתיד להיות עומד לעצמו. ומתוך כך נעשים אותם הארחים של ההתפשטות הגבולית שבערך הבלתי גבולי מקודרים מהארת הזיו הנמשך בהם תדיר, והזיו הנוסף בתוך החביקה הבלתי גבולית, שהערך הגבולי, העתיד להתחטב בפני עצמו, מצויר שם, דוחק הוא את הערכים הללו לצאת מתוך ההבלעה הבלתי גבולית, ולהגלות בלידה גמורה על השדרה הגבולית. וערך זה נוהג בכל ענין, בכל עולם, בכל מדרגה, בכל אדם ובכל שעה.ברום </b>– בפסגת;<b> קצב </b>– הגבלה; <b>בתעצומתם </b>– בעוצמתם;<b> ההמשכים </b>– בתולדות היוצאות מהם;<b> הגבולים </b>– המגבלות;<b> בזיו </b>– באור; <b>הגנוז </b>– הטמון;<b> מתגמר </b>– מתממש, מתגשם;<b> בצביון </b>– בסגנון, באופי;<b> הככר </b>– המרחב;<b> הארחים </b>– הדרכים;<b> מקודרים </b>– נחשכים, נעצבים;<b> החביקה </b>– החיבור, ההתכללות;<b> להתחטב </b>– להתגבש;<b> ההבלעה </b>– ההכללה;<b> השדרה </b>– המסגרת.

<b>כיצד יוצאים האידיאלים הרגילים, המאירים את האופקים המוגבלים, מתוך האידיאלים הנשגבים, שהם עומדים ברום עולם למעלה למעלה מכל גבול קצב ומדה? </b>– מה הוא התהליך המאפשר לערכים האינסופיים והלא מוגבלים, להיתרגם לערכים אנושיים שמנהלים את עולמנו? לשם כך יש להקדים הבחנה יסודית בין שני רבדים שונים ביחס להנהגה האלוהית: <b>האידיאלים הנשגבים בתעצומתם הם מתפשטים בכל ההמשכים כולם. גם הגבולים והמצרים כולם נכללים הם במדה בלתי גבולית בתוך המרומים הבלתי גבולים </b>– ריבונו של עולם חולל ערכים אינסופיים ועצומים שמאפשרים את המשכיות הטוב והצדק בעולמנו המוגבל; ויוצא אם כן שהמגבלות והצמצומים של חיינו גם הם חלק מתהליך ההשתלמות האלוהי. <b>אמנם חוץ מההתפשטות, שהתוכן הגבולי, הכלול בהערכים הבלתי גבולים, מתפשט עד למטה מטה בתחתית הערכים הגבולים שבבלי הגבוליות, בעצם הבלתי גבוליות מצד עצמה כלול התוכן הגבולי, ודוקא אותו העתיד להיות גבולי גם בעמדתו בעצמו הרי הוא כלול בזיו הבלתי גבוליות </b>– ויתרה מזאת, מלכתחילה גנוזה בערכים האינסופיים שאיפה להיכנס לגבולות; כלומר לא רק שהערכים המוגבלים הם סרח עודף ב'תחתית הסולם' של האינסוף; אלא במובן מסוים ייעוד הפוטנציאל של האינסוף הוא להצטמצם; <b>וכשהתוכן הגבולי הפנימי הגנוז בתוך הזיו הבלתי גבולי מתגמר בציורו ועומד להיות יוצא בצביון גבולי </b>– וכאשר הפוטנציאל אכן מתממש ומתגשם ומופיע בצורה מוגבלת, אז <b>מתעלים הם כל הערכים המתפשטים של הגבוליות שבבלתי הגבולי ומתעלים למעלה למעלה, וממלאים הם זיו חיים גדול גבולי את הככר המוכן להחזקת התוכן הבלתי גבולי שעתיד להיות עומד לעצמו </b>– נוצר הדהוד חזרה לכיוון האינסוף: הערכים המוגבלים מעניקים עוצמה למרחב האינסופי הנבדל והמופשט; <b>ומתוך כך נעשים אותם הארחים של ההתפשטות הגבולית שבערך הבלתי גבולי מקודרים מהארת הזיו הנמשך בהם תדיר </b>– מה שגורם לדרכי הצמצום וההגבלה 'להתעצב' (כי המפגש החוזר עם האינסופיות מאמת אותם בשנית עם הגודל שהם מצליחים לבטא רק חלק ממנו), <b>והזיו הנוסף בתוך החביקה הבלתי גבולית שהערך הגבולי, העתיד להתחטב בפני עצמו, מצויר שם, דוחק הוא את הערכים הללו לצאת מתוך ההבלעה הבלתי גבולית, ולהגלות בלידה גמורה על השדרה הגבולית </b>– והאור האינסופי שחובק אותם (ולמעשה מכיל את המוגבלות שעתידה להתגבש מהם בעתיד) דוחק אותם 'לעזוב את הבית' האינסופי, ולצאת למסגרת החיים המוגבלת ולקבל מעמד משל עצמם. <b>וערך זה נוהג בכל ענין, בכל עולם, בכל מדרגה, בכל אדם ובכל שעה </b>– תהליך עמוק זה מתרחש בדרך נסתר ברבדים רבים מחיינו: בעולם כולו קיימת השאיפה לתיקון החיים באמצעות שאיפות אינסופיות שמתגבשות בערכים מוגדרים, שמעוררים בצאתם לפועל שאיפות אינסופיות אף יותר, שבתורן דוחקות להוציא לפועל ערכים עוד יותר מלאי מרץ ומעשיות; וחוזר חלילה. 

<b>כחַיֵּי הַחַיִּיםכשהננו נשאים על כנפי נשרים בעולם הרוחני, נשמתנו מושכת אותנו לדבר ולהגות על דבר הכללים היותר כוללים, וכל הערכים שברוח שבכל מקצעות חייו נעשים לפנינו מוצגים בחטיבה אחת, המתחלקת להמון מפלגות לאין תכלית, וכל המפלגות גם הן מתחלקות להמון שבילים לאין חקר, אבל כולם אחוזים וארוגים זה בזה, ומחוברים חיבור אורגני, שרוח חיים וכח חיים אדיר וגדול הולך בהם, רצוא ושוב כמראה הבזק. והדברים הולכים ומתכללים, עולמים שונים מתאחדים, ומנוצצים זה לזה את ניצוצי אורותיהם, והכל עלז ושמח ומלא חדוה. והקודש והחול זה מול זה עומדים, הבדלתם נכרת מאד, ועם כל זה הננו רואים ביניהם אהבה ואחוה, שלום ורעות. הקודש מתנשא ומתעלה, מתרומם בהדר שיגובו, ושופע ויורד וחודר מטה מטה בגדולת ענותנותו, והחול מתמלא עדנה ועז, ושמח הוא להיות משמש לקודש, מתמלא מזיו הדרו ומתעטר בפארו. ורום עליון של שגיבת רוח חיי חיים הולך ומתגלה לפנינו, והעולמים מתתקנים, והנשמות מתמלאות ומתטהרות מפגימתן, ועל כל החיים ברכת אלהים עליון שפוכה היא. ומתוך מצולות המחשכים עולים הם לשבע בצחצחות עדנים, מלאי הדר הדרים, פאר ושבח לאל חי העולמים, מחיה חיים, השמח במעשיו, ומשמח את כל בריותיו, בזליפת שפעת נועם חסדי חסדיו, בעזוז גבורתם הנהדרה, באדרת קודש קדשים. אשרי העם שככה לו, אשרי הנשמה השוכנת בחביון אורה, המתלוננת בצלצח עדי עדיים, המוארה באור החסדים הנאמנים עדי עד.בחטיבה </b>– ביחידה;<b> וארוגים </b>– וקשורים;<b> אורגני </b>– חי;<b> כמראה הבזק </b>– במהירות;<b> עלז </b>– עליז;<b> שיגובו </b>– רוממותו;<b> ומתעטר </b>– ומתקשט;<b> שגיבת </b>– התרוממות;<b> בצחצחות עדנים </b>– בנקיות מצוחצחת ומלאת עדינות;<b> בזליפת </b>– בהמטרת<b> בעזוז </b>– בחוסן;<b> באדרת </b>– במעיל, ובהקשר שלנו: בעטיפת;<b> בחביון </b>– בסתר, בפנימיות;<b> המתלוננת </b>– השוכנת (מלשון "ללון");<b> בצלצח </b>– שם של עיר בתנ"ך, ובהקשר שלנו: מקום מנוחה ("צל") טהור ("צח");<b> עדי עדיים </b>– תכשיטים, ובהקשר שלנו: פאר והדר;<b> עדי עד </b>– לנצח.

<b>כשהננו נשאים על כנפי נשרים בעולם הרוחני, נשמתנו מושכת אותנו לדבר ולהגות על דבר הכללים היותר כוללים, וכל הערכים שברוח שבכל מקצעות חייו נעשים לפנינו מוצגים בחטיבה אחת, המתחלקת להמון מפלגות לאין תכלית, וכל המפלגות גם הן מתחלקות להמון שבילים לאין חקר </b>– בעת שאנו עוסקים בעולם הרוחני, אנו נוטים לחשיבה מופשטת וכוללת הסוקרת כל תרבות כיחידה אחת המחולקת לאין סוף זרמים ופרטים;<b> אבל כולם אחוזים וארוגים זה בזה, ומחוברים חיבור אורגני, שרוח חיים וכח חיים אדיר וגדול הולך בהם, רצוא ושוב כמראה הבזק </b>– אולם אנו מזהים שכל התרבויות והכוחות הנראים כמנוגדים זה לזה מחוברים ברצון אלוהי אחד ומקבלים זה מזה ("רצוא ושוב") שפע ברכה תוסס ומהיר ("כמראה הבזק").<b> והדברים הולכים ומתכללים, עולמים שונים מתאחדים, ומנוצצים זה לזה את ניצוצי אורותיהם, והכל עלז ושמח ומלא חדוה </b>– ככל שהאדם מתקן את חייו כך גם כוחותיו היסודיים של העולם מתאחדים זה עם זה בצורה עמוקה והרמונית. דוגמא לדבר אנו מוצאים בשני הערכים המרכזיים בעולמנו – <b>הקודש והחול זה מול זה עומדים, הבדלתם נכרת מאד, ועם כל זה הננו רואים ביניהם אהבה ואחוה, שלום ורעות </b>– "קודש" זהו הכוח בחיים שיש לו ערך וייעוד ("הקדש") בפני עצמו, ואילו "חול" הוא הכוח שאין לו ערך עצמי אלא משמש כאמצעי שעליו "יחול" הקודש. למרות ההבדל האדיר יש ביניהם השלמה הדדית:<b> הקודש מתנשא ומתעלה, מתרומם בהדר שיגובו, ושופע ויורד וחודר מטה מטה בגדולת ענותנותו, והחול מתמלא עדנה ועז, ושמח הוא להיות משמש לקודש, מתמלא מזיו הדרו ומתעטר בפארו </b>– הקודש הוא התכלית, הדוחף את העולם למעלה בכך שמסוגל לרדת ולקדש את פרטי החיים הנמוכים; ואילו החול הוא האמצעי שמקבל לתוכו שפע של טהרה מהקודש שחל עליו. <b>ורום עליון של שגיבת רוח חיי חיים הולך ומתגלה לפנינו, והעולמים מתתקנים, והנשמות מתמלאות ומתטהרות מפגימתן, ועל כל החיים ברכת אלהים עליון שפוכה היא </b>– וככל שאנו מעמיקים בשורשי המציאות ובאחדות הכוחות, הרוממות האלוהית, הנשגבת והעליונה, פועלת בעולם ומתקנת את פרטיו; <b>ומתוך מצולות המחשכים עולים הם לשבע בצחצחות עדנים, מלאי הדר הדרים, פאר ושבח לאל חי העולמים, מחיה חיים, השמח במעשיו, ומשמח את כל בריותיו, בזליפת שפעת נועם חסדי חסדיו, בעזוז גבורתם הנהדרה, באדרת קודש קדשים </b>– מתוך כל המשברים העולמות מתחילים להיטהר ולהתעדן, מבטאים בקיומם את הרצון האלוהי המחיה והמשמח בהמטרת שפע חסדיו, בגבורה ובקדושה. <b>אשרי העם שככה לו, אשרי הנשמה השוכנת בחביון אורה, המתלוננת בצלצח עדי עדיים, המוארה באור החסדים הנאמנים עדי עד </b>– הנשמה והעם שמתנהלים באופן זה מתמלאים באושר גדול וטהור ("צח") ומפואר ("עדיים") לנצח.

<b>כאהַתְּכוּנָה הָאוֹרְגַנִּיתהננו רואים את התכונה האורגנית של המציאות החמרית והרוחנית. בבטחה יכולים אנו להשקיף על היחש הכללי של הכל, וממילא על הפעולה שהכל מתפעל מן הכל, והכל פועל על הכל. אין לנו אטם גשמי, ולא שרעף רוחני, שאיננו פועל ונפעל על מלא ובמלא כל. אמנם הפעולה הולכת היא ומתפשטת, הולכת היא ומתחלשת בכל אשר תתרחק ממרכזה, והיא מתגברת כל אשר תקרב אל מרכזה. יש אמנם שחילוף הכלים, התנועעות הפעולה ממקום למקום על ידי חילופי תנועות מוסיפה היא כח. זה מוחש בעולם הטכני, ומשוער יפה גם בעולם הרוחני לכל הופעותיו.האורגנית </b>– החיונית;<b> אטם גשמי </b>– חלקיק חומרי;<b> שרעף </b>– מחשבה, הרהור;<b> מוחש </b>– ניכר לעין;<b> ומשוער </b>– מובן באופן מופשט.

<b>הננו רואים את התכונה האורגנית של המציאות החמרית והרוחנית </b>– ככל שמעמיקים ניתן לראות במציאות יחידה אחת חיונית שחלקיה קשורים זה בזה, בין במובן הגשמי ובין במובן הרוחני. <b>בבטחה יכולים אנו להשקיף על היחש הכללי של הכל, וממילא על הפעולה שהכל מתפעל מן הכל, והכל פועל על הכל. אין לנו אטם גשמי, ולא שרעף רוחני, שאיננו פועל ונפעל על מלא ובמלא כל </b>– ככל שהמדע מתפתח כך הוא מוצא עוד ועוד את הקשר הסמוי שבין חלקי המציאות וממילא את ההשלכות של כל פעולה פיסקאלית, קטנה ככל שתהיה, על העולם כולו (והפוך: מושפעות של כל אטום מכלל היקום). כך גם  במובן המופשט: כל הרהור של אדם משפיע על מעמדה הרוחני של האנושות כולה לטוב או לרע, ולהיפך. <b>אמנם הפעולה הולכת היא ומתפשטת, הולכת היא ומתחלשת בכל אשר תתרחק ממרכזה, והיא מתגברת כל אשר תקרב אל מרכזה </b>– יש לציין שככל שהמרחק בין הפרטים הוא גדול יותר כך השפעתם ההדדית נחלשת, וככל שהם קרובים יותר כך היא מתגברת. <b>יש אמנם שחילוף הכלים, התנועעות הפעולה ממקום למקום על ידי חילופי תנועות מוסיפה היא כח </b>– יחד עם זאת, הדינמיקה שבין הכוחות ביקום (שמתגברת ככל שהפער ביניהם גדל) מולידה אנרגיה חדשה, ולכן המרחק גם מוסיף עוצמה ולא רק מפחית אותה;<b> זה מוחש בעולם הטכני, ומשוער יפה גם בעולם הרוחני לכל הופעותיו </b>– התופעה שבה דינמיקה פיסיקלית מולידה אנרגיה חדשה ניכרת לעין בעולם החומרי; וכך גם תסיסה רעיונית אינה בהכרח מלמדת על בעיה אלא מבטאת זרימה רוחנית בריאה.  
 
<b>כבהַהֲבָנָה הָאוֹרְגַנִּיתההשכלה העליונה, על דבר המציאות הרוחנית, על דבר השכלים הגדולים, על דבר כל ההויה הנשמתית במלא עולם, כשהיא משתכללת, מראה היא את הגודל והאומץ, את היופי והפאר, את הבנין ואת החיטוב של העולמות העליונים ועיצום כבודם, עד שהאדם וכל כחותיו וקרביו מתקשר בזיום. ועם זה כשמתגברת ההבנה האורגנית בגדלה, העושה את כל היש לשיעור קומה רבתי, מתברר מיד היחש הגדול שיש לכל העולם ופרטיו, מאורעותיו ומקריו, הליכותיו וכל ערכיו להעולמות העליונים הקימים ונשאים. וחלקת העמידה במקום הקודש אשר לסוד ד' מתגברת, והיא נושאת ברוח האמיץ את כל תוכני החיים, עד שהתנועות החברותיות והאישיות כולן מתבררות, שהנן קשורות בקשר אמיץ עם התנועות רבות החיים, גדולות האור והזיו העליון, של חביוני העז אשר בספירות העליונות. ויבש וכמוש נראה העולם המוגבל והמצומצם שלנו, כל זמן שלא יפתחו לו השערים העליונים, כל זמן שלא יזילו עליו הצנורות החיים, הרוממים בעז נצחם, את שטף לשד חיותם, "וסוד ד' ליראיו ובריתו להודיעם" (תהילים כה, יד).ההויה </b>– המציאות;<b> החיטוב </b>– העיצוב, ובהקשר שלנו: הסידור;<b> ועיצום </b>– וגידול, וריבוי;<b> בזיום </b>– באורם;<b> האורגנית </b>– החיונית;<b> לשיעור קומה רבתי </b>– למשהו גבוה ואצילי;<b> אמיץ </b>– חזק;<b> חביוני העז </b>– העוצמות הנסתרות;<b> בספירות </b>– במדרגות;<b> וכמוש </b>– ועלוב;<b> לשד חיותם </b>– מעיין החיוניות שלהם.

<b>ההשכלה העליונה, על דבר המציאות הרוחנית, על דבר השכלים הגדולים, על דבר כל ההויה הנשמתית במלא עולם, כשהיא משתכללת, מראה היא את הגודל והאומץ, את היופי והפאר, את הבנין ואת החיטוב של העולמות העליונים ועיצום כבודם </b>– תורת הסוד חושפת לאדם שביסוד החיים עומד רצון אלוהי נשגב ומופשט המתגלה בעוצמה, באסתטיקה, ובסדר של העולמות הרוחניים;<b> עד שהאדם וכל כחותיו וקרביו מתקשר בזיום </b>– ככל שאדם מעמיק בסודם הוא משתוקק להתמסר אליהם כל-כולו ולהתמלא בגדולתם. <b>ועם זה כשמתגברת ההבנה האורגנית בגדלה, העושה את כל היש לשיעור קומה רבתי </b>– יחד עם זאת, בעת שאדם מעמיק עוד יותר בחוכמת הסוד הוא גם מצליח לזהות את הקשר החי ("אורגני") בין המציאות הרוחנית לזו החומרית; קשר המאפשר להבחין כיצד היש הטבעי אף הוא מלא בשיעור קומה רוחני; ואזי <b>מתברר מיד היחש הגדול שיש לכל העולם ופרטיו, מאורעותיו ומקריו, הליכותיו וכל ערכיו להעולמות העליונים הקימים ונשאים </b>– כי עתה מובן כיצד כל התפתחויות הטבע וההיסטוריה האנושית הן למעשה ביטוי לאידאלים הנשגבים העומדים בשורשי המציאות. בעקבות כך <b>חלקת העמידה במקום הקודש אשר לסוד ד' מתגברת </b>– מרחב הקודש בו עומד האדם, המכיר את סתרי התורה, מתגבר; היינו הרוח האנושית מתחזקת בקרבתה אל ה',<b> והיא נושאת ברוח האמיץ את כל תוכני החיים, עד שהתנועות החברותיות והאישיות כולן מתבררות, שהנן קשורות בקשר אמיץ עם התנועות רבות החיים, גדולות האור והזיו העליון, של חביוני העז אשר בספירות העליונות </b>– רוח חייו של האדם הקדוש מתאחדת עם העולם העליון, ומתברר שכל תנועות החיים – הכלליות והפרטיות – הן ביטוי לתנועות הנסתרות והעוצמתיות שמצויות בעולמות המופשטים. כל פעולה, קטנה ככל שתהיה, רומזת ומחוברת לעולם נשגב ובכך יש לה משמעות וערך נצחי. <b>ויבש וכמוש נראה העולם המוגבל והמצומצם שלנו, כל זמן שלא יפתחו לו השערים העליונים, כל זמן שלא יזילו עליו הצנורות החיים, הרוממים בעז נצחם, את שטף לשד חיותם </b>– כשהאדם מתעלה למדרגה גבוהה שכזו, העיסוק האובססיבי בחוויות חומריות ובאקטואליה זולה נתפס בעיניו כעניין שטחי חסר משמעות. ללא העומק והנביעה הרוחניים לא יקבל העולם את משמעותו האינסופית; על כך נאמר: "<b>וסוד ד' ליראיו ובריתו להודיעם</b>" – אלו העומדים על סוד המציאות, על העושר הרוחני המסתתר מאחורי הכל, נחשפים ומודעים לברית הנצחית שבין אלוהים לבין ברואיו.
 
<b>כגהַהַשְׁקָפָה הַשָּׁרְשִׁיתבכל בריה רואים את מסקנת החיים של שטח רחב מאד, של עומק ורום גדול ונעלה, ומתרוממת כל בריה למעלתה האידיאלית, לפי בהירות ההשקפה השרשית הזאת. בכל רעיון בכל התעוררות של חיים רוחניים, שאנו רואים בעולם, מתגלה לעינינו בריה נפלאה שבבריות, שהננו חודרים והולכים, הולכים ומטפסים לעלות אל המקוריות של מהלכי החיים והרשמים העמוקים, הרחבים והרמים, שהם הם הגורמים לאותן המחשבות והנטיות שתצאנה אל הפועל, ושתחזקנה את מעמדן. וכשם שאנו מסתכלים ברעיונות המשוטטים בעולם ותופסים מקום בחיים העומדים מחוץ לנו, ותופסים אנו את יסודם השרשי, שהוא מתגלה לנו בצורה של גדולה, כמו כן אנו באים גם כן להסתכל במהלכי רעיונותינו אנו, בנטיות לבבנו והגיוני נפשנו, ואנו רואים בהם לא רק את עצמם, שהם הם עצמנו, אלא את כל המרחב הגדול, המסובך ומתענף, הגורם את הויתם. ואז אנו באים מתוך ההסתכלות הצרה של עצמנו אל הסתכלות רחבה של מדת העולם, והחיים הפנימיים שלנו מתגלים אצלנו בסבותיהם המקוריות. ובהירות גדולה מופיעה אז במחזות נפשנו, על גוי ועל אדם, על שמים ועל הארץ, ועל כל המון ברואים לאין תכלית.בריה </b>– יצור; <b>מסקנת </b>– מטרת;<b> ורום </b>– וגובה;<b> האידיאלית </b>– השלמה;<b> והגיוני </b>– ומחשבות;<b> ומתענף </b>– ומתפצל;<b> הויתם </b>– מציאותם;<b> גוי </b>– לאום;<b> לאין תכלית </b>– לאין מספר, לאין סוף.
 
<b>בכל בריה רואים את מסקנת החיים של שטח רחב מאד, של עומק ורום גדול ונעלה </b>– בעלי חכמת הסוד מצליחים לחשוף את מטרת החיים הרחבה והנשגבת המסתתרת מאחורי כל יצור – אדם, חי, צומח או דומם; <b>ומתרוממת כל בריה למעלתה האידיאלית, לפי בהירות ההשקפה השרשית הזאת </b>– ככל שאדם מביט כך על המציאות כך גם מתחזק הקשר שבין הבריות לרצון האלוהי המחולל אותן. עיקרון זה נכון לא רק ביחס לבריות השונות אלא גם ביחס לרעיונות ותנועות החברתיות והרוחניות בעם ישראל ובאנושות בכלל: <b>בכל רעיון בכל התעוררות של חיים רוחניים, שאנו רואים בעולם, מתגלה לעינינו בריה נפלאה שבבריות, שהננו חודרים והולכים, הולכים ומטפסים לעלות אל המקוריות של מהלכי החיים והרשמים העמוקים, הרחבים והרמים, שהם הם הגורמים לאותן המחשבות והנטיות שתצאנה אל הפועל, ושתחזקנה את מעמדן </b>– מאחורי כל תנועה חברתית ותרבותית באנושות מסתתר רצון אלוהי מיוחד (שרצון זה הוא היצירה האלוהית הנפלאה ביותר); ככל שאנו מעמיקים, חושפים ומתרכזים ברצון נפלא זה אנו עומדים על היסוד הרחב והנשגב המניע תנועות אלו לצאת אל הפועל. <b>וכשם שאנו מסתכלים ברעיונות המשוטטים בעולם ותופסים מקום בחיים העומדים מחוץ לנו, ותופסים אנו את יסודם השרשי, שהוא מתגלה לנו בצורה של גדולה, כמו כן אנו באים גם כן להסתכל במהלכי רעיונותינו אנו, בנטיות לבבנו והגיוני נפשנו </b>– מתוך ההתבוננות על הבריות ועל שלל התנועות הרוחניות והתרבותיות, מצליח האדם גם לחשוף את אשר בקרבו פנימה; <b>ואנו רואים בהם לא רק את עצמם, שהם הם עצמנו, אלא את כל המרחב הגדול, המסובך ומתענף, הגורם את הויתם </b>– וכאשר אדם מביט על הנטיות השונות שמתרוצצות בחייו, הוא מזהה את העומק הרוחני, המורכב והמסתעף שחולל אותן, <b>ואז אנו באים מתוך ההסתכלות הצרה של עצמנו אל הסתכלות רחבה של מדת העולם, והחיים הפנימיים שלנו מתגלים אצלנו בסבותיהם המקוריות </b>– כשהאדם עומד על שורשיו הרוחניים שלו, מצליח הוא למעשה להתאחד עם המציאות, שכן הוא מוצא את השורש הרוחני של הבריות השונות בעומק חייו. <b>ובהירות גדולה מופיעה אז במחזות נפשנו, על גוי ועל אדם, על שמים ועל הארץ, ועל כל המון ברואים לאין תכלית </b>– במבט עמוק זה מתברר הסדר הפנימי שבמציאות, והעולם נתפס כמערכת אחת בעלת עומק גדול ותכלית נשגבה. 

<b>כדמְקוֹר הַכִּשְׁרוֹנוֹתכל הכשרונות הנפלאים הנמצאים בבעלי חיים, שלפעמים אנו משתוממים עליהם, והאדם לא יוכל להגיע להם לחקותם כי אם אחרי למוד גדול וארוך, וגם בכל זאת לא יוכל כי אם להיות רק קרוב לאותה המדה המכוונת שבכשרונותיהם, הם באים אליהם מפני שכל מדרגות בעלי החיים למיניהם, אורות החיים שלהם הם שברים של נשמה גדולה עליונה, מלאה חכמה וכשרון, שנתחלקה לסעיפים רבים, וכל סעיף במדתו מאיר בו אותו הצד הבהיר של הנשמה הגדולה, בעלת החכמה והכשרון המפליא, אלא שהיא במדה מאד זעירא, כטפה מן הים, אשר בכל זה הרושם העצמותי של הנקודה, מצד שהיא באה מכללות יסוד חכמה וכשרון עצום ונעלה, אינו נמחק, ומוציא הוא אל הפועל את כשרונו על פי מעמק הגדלות של החכמה, על פי אותה המדה שהיתה קנויה עמה בהיותה עצורה ומקושרת בקשר חיים שלמים במקורה השלם, שהיה תכנית כליל חכמה, ערוכה בחשבון מדויק של דעת עליון.משתוממים </b>– מתפלאים;<b> המכוונת </b>– המוטבעת;<b> במדתו </b>– במינון הנכון;<b> זעירא </b>– קטנה;<b> מעמק </b>– עומק; <b>עצורה </b>– מכונסת, מוטמעת;<b> תכנית </b>– מסגרת;<b> כליל </b>– שלמות.
 
<b>כל הכשרונות הנפלאים הנמצאים בבעלי חיים, שלפעמים אנו משתוממים עליהם, והאדם לא יוכל להגיע להם לחקותם כי אם אחרי למוד גדול וארוך, וגם בכל זאת לא יוכל כי אם להיות רק קרוב לאותה המדה המכוונת שבכשרונותיהם </b>– אנו מוצאים מידות טובות המוטבעות בבעלי חיים (צניעות בחתול, נאמנות בכלב, זוגיות קבועה ביונה ועוד); תכונות אלו כל כך מושרשות בבעלי החיים עד שאפילו לאדם נדרשת עבודה מאומצת על מנת לרכוש אותם; <b>הם באים אליהם מפני שכל מדרגות בעלי החיים למיניהם, אורות החיים שלהם הם שברים של נשמה גדולה עליונה, מלאה חכמה וכשרון, שנתחלקה לסעיפים רבים </b>– מקורן של תכונות אלו הוא באחדות הקדומה של המציאות. לכל הבריות נשמה אחת ובה כל המידות מרוכזות יחדיו, כל בעל חיים לקח שבריר מאותה נשמה, <b>וכל סעיף במדתו מאיר בו אותו הצד הבהיר של הנשמה הגדולה, בעלת החכמה והכשרון המפליא </b>– וכל שבריר במינון המדויק שלו מביא זווית נוספת של הנשמה הגדולה והמפליאה של העולם,<b> אלא שהיא במדה מאד זעירא, כטפה מן הים, אשר בכל זה הרושם העצמותי של הנקודה, מצד שהיא באה מכללות יסוד חכמה וכשרון עצום ונעלה, אינו נמחק, ומוציא הוא אל הפועל את כשרונו על פי מעמק הגדלות של החכמה </b>– ולמרות שכל זווית היא רק טיפה מן הים האינסופי של נשמת המציאות, עדיין היא מבטאת נקודה ייחודית ומלאת חכמה וכישרון (כי מקורה של הזווית הקטנה היא בגודלה האדיר של ההוויה),<b> על פי אותה המדה שהיתה קנויה עמה בהיותה עצורה ומקושרת בקשר חיים שלמים במקורה השלם, שהיה תכנית כליל חכמה, ערוכה בחשבון מדויק של דעת עליון </b>– ככל שהנקודה הייתה יותר מחוברת למסגרת השלמה של מקור המציאות, כך היא חושפת באופן מדויק יותר את האחדות, הסדר והחכמה שבמציאות כולה.


<b>כהנִשְׁמַת הָאָדָם וְהַבְּרוּאִיםנשמת האדם, בהרחבתה, כוללת היא בתוכה את הנשמות הפרטיות של כל הברואים כולם. כל נפש חיה ניצוץ הוא מאור האבוקה הגדולה הכללית, נשמת האדם. רק למראה עינים, כל מין וכל פרט הוא מצוי בפני עצמו, העין החודרת רואה לבת חיים גדולה, מאחזת באדם הכללי, לכל פלגיו, שבתוכם חילופי מדרגות רבות, במדת האור והחום המתגלה, וכל בריאה גלמית מוכשרת היא רק לחלק קטן מאור זה המאיר בו. והכל עורג וחותר לשוב אל האורה העליונה במילואה, להאחד עם נשמת האדם, להיות מואר באורה. והיא מתעלה בעפיפות רוחנית, מדושנה חיים ועונג, למקורה, לאוצר החיים, ששם עז וחדוה, שלמות מוחלטה, נצח והוד. כשאורה הפנימי של הנשמה מתגלה בכבודו, הכל שמח, הכל מרגיש, שהמכון, שאוצר החיים והאושר שלהם מתגלה בו, הוא אתם, והכל שמח ומתעלה. "עם אבני השדה בריתך וחית השדה השלמה לך" (איוב ה, כג). הדמיון תופס את יסוד אחדות עליונה זו בתחלה, והשכל מבררו בסוף, ובאה המציאות הממשית ומראה את חילה במקום שאור החיים הפנימיים הבהיק במלא אורו, בנסים, אשר נעשו לצדיקים, אנשי מופת בדור דור, שהאמונה המזוקקה יודעת לשמור את הרשימות החיות של האמת הגדולה, המתעלה מכל חכמת לב האדם וכל כשרונותיו בארחות החיים. בנשמתו היסודית של נח נתגלו כל יצורי העולם, כל החיים כולם, הם באו אליו אל התיבה במשיכה טבעית פנימית, כהמשכת הענף לשרשו. שקיקותו הפנימית העליונה להתהלך את האלהים התאימה עם נטיותיו לישוב העולם כולו, איש צדיק ואיש האדמה יחד בחוברת. כינוסם של שני כשרונות הללו ביחד הוא דבר מפליא, שבדורות יותר טובים היה מבהיק הרבה יותר. אבל הנטיה האדמתית סוף סוף יש לה איזה משקל מכביד, שהאבות השליכו מעליהם את משאה, וכל משא החיים של המון יצורים, הכלול בנשמתם הגדולה והכללית, נתהפך לתוכן גדול ומאיר של נשמת אדם גדולה, הקוראה בשם ד' אל עולם, ומסוללת נתיב לדורות, 'ללכת בדרך ד' לעשות צדקה ומשפט' (על פי בראשית יח, יט).האבוקה </b>– הלפיד;<b> לבת חיים </b>– מקור חיים (מלשון "לב"); <b>מאחזת </b>– מחזקת, מחברת;<b> גלמית </b>– פוטנציאלית;<b> עורג </b>– שואף;<b> וחותר </b>– ומתקדם;<b> בעפיפות </b>– באווריריות, ובהקשר שלנו: מופשטות; <b>מדושנה </b>– רוויה;<b> שהמכון </b>– שהבסיס;<b> חילה </b>– כוחה;<b> המזוקקה </b>– הטהורה;<b> בארחות </b>– בדרכי; <b>שקיקותו </b>– שאיפתו;<b> בחוברת </b>– ביחד;<b> האדמתית </b>– הארצית, החומרית;<b> ומסוללת </b>– וסוללת.

<b>נשמת האדם, בהרחבתה, כוללת היא בתוכה את הנשמות הפרטיות של כל הברואים כולם. כל נפש חיה ניצוץ הוא מאור האבוקה הגדולה הכללית, נשמת האדם </b>– בנשמת האדם הכללי מרוכזות התכונות של הבריות כולן; כל בריה, רוחנית או חומרית, מביאה לידי ביטוי כישרון מסוים שבאדם. <b>רק למראה עינים, כל מין וכל פרט הוא מצוי בפני עצמו, העין החודרת רואה לבת חיים גדולה, מאחזת באדם הכללי, לכל פלגיו </b>– כלפי חוץ נדמה שהמציאות מורכבת מפרטים מפורדים זה מזה, אולם התבוננות עמוקה מלמדת שהיא כולה מאוחדת סביב נשמת האדם בכל הזוויות שלו, <b>שבתוכם חילופי מדרגות רבות, במדת האור והחום המתגלה, וכל בריאה גלמית מוכשרת היא רק לחלק קטן מאור זה המאיר בו </b>– ובכל הזוויות של הרוח האנושי ישנו אור וחום שמתגלים במדרגות שונות, וכל פרט במציאות מוכשר לבטא חלק קטן מאור זה. <b>והכל עורג וחותר לשוב אל האורה העליונה במילואה, להאחד עם נשמת האדם, להיות מואר באורה </b>– בסתר חיי כל בריה קיימת שאיפה עמוקה להתאחד עם נשמת האדם המקורית ולקבל מאורו וטובו. <b>והיא מתעלה בעפיפות רוחנית, מדושנה חיים ועונג, למקורה, לאוצר החיים, ששם עז וחדוה, שלמות מוחלטה, נצח והוד </b>– ונשמת האדם עצמה שואפת על העת לעולם מופשט עליון, מלא עונג ושלמות אלוהיים; ולכן <b>כשאורה הפנימי של הנשמה מתגלה בכבודו </b>של האדם,<b> הכל שמח, הכל מרגיש, שהמכון, שאוצר החיים והאושר שלהם מתגלה בו, הוא אתם, והכל שמח ומתעלה </b>– כשהאדם מתעלה, כשהוא מוצא את האחדות שבתוכו, הבריות כולן חשות שבסיס חייהם מלא, והן מתעלות איתו. על כך נאמר: "<b>עם אבני השדה בריתך וחית השדה השלמה לך</b>" – ברואי החיים כולם משלימים ומשתלמים עם האדם. <b>הדמיון תופס את יסוד אחדות עליונה זו בתחלה, והשכל מבררו בסוף, ובאה המציאות הממשית ומראה את חילה במקום שאור החיים הפנימיים הבהיק במלא אורו, בנסים, אשר נעשו לצדיקים, אנשי מופת בדור דור </b>– אמת זו באה לידי ביטוי ראשית בחזיונות הציוריים (נבואות) המתארים את האחדות בעולם; משם הולכת ומתבררת בשכלם של בני אדם (התורה שבעל פה); ובסוף גם מוחשת במלוא העוצמה במעשי ניסים שנעשו לצדיקים (ששם בעלי חיים או חפצים דוממים התעלו מתוך מגעם עם הצדיק כדוגמת חמורו של רבי פנחס בן יאיר שלא היה אוכל תבן שאינו מעושר); <b>שהאמונה המזוקקה יודעת לשמור את הרשימות החיות של האמת הגדולה, המתעלה מכל חכמת לב האדם וכל כשרונותיו בארחות החיים </b>– האמונה הטהורה של ישראל מנחילה רשמים אלו מדור לדור, במסורת שהיא מרוממת מעל הגיגים וכישרונות אנושיים. ביטוי לאחדות זו אנו מוצאים בנח: <b>בנשמתו היסודית של נח נתגלו כל יצורי העולם, כל החיים כולם, הם באו אליו אל התיבה במשיכה טבעית פנימית, כהמשכת הענף לשרשו </b>– סיפור התיבה של נח, שאליה הגיעו כל בעלי החיים באופן טבעי על מנת לשרוד בעת המבול, הוא ביטוי למשיכה הפנימית שקיימת בכל יצור אל נשמת האדם שהיא כאמור שורש המציאות; <b>שקיקותו הפנימית העליונה </b>של נח<b> להתהלך את האלהים התאימה עם נטיותיו לישוב העולם כולו, איש צדיק ואיש האדמה יחד בחוברת </b>– מעלתו של נח נבעה מכך שהוא חי את מדרגת ה"אדם" השלמה: דבקות נפלאה ברוחניות ("איש צדיק") יחד עם כישרונות מעשיים ("איש האדמה"). <b>כינוסם של שני כשרונות הללו ביחד הוא דבר מפליא, שבדורות יותר טובים היה מבהיק הרבה יותר </b>– מדרגה כה מופלאה יכולה לצאת אל הפועל רק כשהחברה והסביבה מתאימים לה. אך באותו הדור המושחת, הצד המעשי, המחובר אל הדמיון והחושים, התגבר מעט ואפילו נח נפל בחטא (שהשתכר לאחר המבול), כי<b> הנטיה האדמתית סוף סוף יש לה איזה משקל מכביד </b>– מפני שבסופו של דבר, יש מחיר בלתי נמנע לעיסוק בעולם הארצי; אולם<b> האבות השליכו מעליהם את משאה, וכל משא החיים של המון יצורים, הכלול בנשמתם הגדולה והכללית, נתהפך לתוכן גדול ומאיר של נשמת אדם גדולה, הקוראה בשם ד' אל עולם, ומסוללת נתיב לדורות, ללכת בדרך ד' לעשות צדקה ומשפט </b>– אבות האומה, אברהם, יצחק ויעקב, תיקנו את נפילתו של נח, ולימדו לדורות כיצד ניתן לבטא בשלמות את מדרגת האדם – חיבור בין חיי הרוח וחיי המעשה בצורה מעודנת ומתוקנת. מורשת זו הנחילו במעשים והדרכות העוברים במסורת עם ישראל לדורות עולם.  

<b>כוחֲטִיבַת דצח"מעומד האדם ותוהה, איזה צורך יש בכל המון המעשים והברואים המשונים והרבים, ואיננו מבין איך הכל הוא חטיבה גדולה אחת. החיים התרדמתיים שבדומם הם התחלת הברק ההולך ומזהיר בתוך העולם הצמחני, מתפלג לאלפי רבבות קוים, מיוחדים ושונים, באים הם עד מקדש החיים, ושם הם מתנוצצים כבר בעליצות, הולכים ועולים עד רום עטרת ברואי עולם, האדם, שכל מהות חייו, זרמי אורותיהם, והתמדת הלך נפשו העולה למעלה, הם הם רק גלי ים גדולים, שהם הולכים ושבים מכחם של כל תנועות החיים שבמציאות, מראשית הקטנות של החיים עד גדלותם, מדומם עד המדבר. אם מתפלא אתה איך תדבר, תשמע, תריח, תחוש, תראה, תבין ותרגיש, השב לנפשך, כי כל החיים, וכל הקודמים למערכתם, הכל שופעים עליך את כל הויותיך. אין נקודה קטנה יתרה, הכל נצרך והכל משמש לתפקידו. אתה בכל מה שלמטה ממך, והנך קשור ועולה עם כל מה שנשגב ממך ועולה עליך. הרצון הארצי החזק שאצל בעלי החיים, שאין להם הופעה שכלית גדולה, גם הוא מתחלש קצת מרעננותו ואומץ היש שלו בדחיקת פעלו, על ידי אותו הקורטוב האידיאלי הרצוני הנכנס בתוכו, והוא יונק את אומצו הגמור מתוך חיבורו עם עולם הצומח, שאין בו אפילו אותה ההפרעה המועטת של גילוי החיים. והצומח, עם כל זרמתו הבריאה, הבלתי מפוקפקת, מסובל הוא מנדידה וטפול ציורי מוגבל, והוא מתרפא מחולשתו על ידי התבססות חיבורו עם העולם הדוממי, שבו נפש בעלת קביעות ואומץ עמידה תדירית. ופסגת החיים עולה היא באדם, ונחלשת הרבה על ידי החופש אשר לרצון, ומשיגה את אמוצה על ידי בסיסה וחבורה בעולם החי, המגושם. והשדרות האנושיות לפי התפלגותן הולך משפט זה וחורז בהן, הצד האידיאלי עומד להתמוטט מחולשה שבעדינות, ומשיג את תקומתו על ידי הביסוס שמתבסס הוא בהצד הממשי שבהויה וככה נעשים כל ברואי עולם חטיבה אחת, ואומות ומפלגות, ובעלי דעות ואופיים שונים, בונים יחד עולם מלא, שהוא מלא עז והדר יחדו.חטיבה </b>– יחידה;<b> התרדמתיים </b>– הישנוניים, ובהקשר שלנו: הסטטיים;<b> קוים </b>– פרטים, נתיבים;<b> רום עטרת </b>– גובה כתר; <b>הלך </b>– מהלך;<b> למערכתם </b>– למסגרתם;<b> הויותיך </b>– מציאותך;<b> ואומץ </b>– וחוזק;<b> הקורטוב </b>– החלק הקטן;<b> מסובל </b>– סובל;<b> מנדידה </b>– מחוסר יציבות;<b> וטפול </b>– ועיסוק;<b> תדירית </b>– תמידית;<b> המגושם </b>– הגס; <b>והשדרות </b>– המסגרות;<b> שבהויה </b>– שבמציאות.

<b>עומד האדם ותוהה, איזה צורך יש בכל המון המעשים והברואים המשונים והרבים, ואיננו מבין איך הכל הוא חטיבה גדולה אחת </b>– מבט אנושי תוהה: מהי התכלית של הבריות השונות? בכדי להבין את סודו של העולם יש לסקור אותו כחטיבה אחת: <b>החיים התרדמתיים שבדומם הם התחלת הברק ההולך ומזהיר בתוך העולם הצמחני, מתפלג לאלפי רבבות קוים, מיוחדים ושונים, באים הם עד מקדש החיים, ושם הם מתנוצצים כבר בעליצות, הולכים ועולים עד רום עטרת ברואי עולם, האדם </b>– הסקירה מתחילה מן ההבנה שגם בחומרים הפיזיים שללא תנועת חיים (דומם) מצוי רצון אלוהי המניע את יסודות הקיום שלהם (האנרגיה המחוללת את החלקיקים הזעירים); אותו רצון אלוהי בא לידי ביטוי בצורה חיים מפותחת יותר (צומח) ששם ניתן להבחין בפריחה וצמיחה באינסוף גוונים; ובהמשך מתגלה לעינינו הרצון האלוהי במדרגת החי, בעל התנועה; ומגיע לשיאו אצל ראש יצורי הבריאה – האדם (ששם הרצון האלוהי בא לידי ביטוי בהכרה ובמוסר); <b>שכל מהות חייו</b> של האדם,<b> זרמי אורותיהם, והתמדת הלך נפשו העולה למעלה, הם הם רק גלי ים גדולים, שהם הולכים ושבים מכחם של כל תנועות החיים שבמציאות, מראשית הקטנות של החיים עד גדלותם, מדומם עד המדבר </b>– אין להפריד בין האדם לבריאה כולה: אותם עוצמות חיים המתגלות הן מחוברות בצורה אורגאנית עם כל היש, אפילו עם הצומח והדומם; אלא שבאחרונים העוצמות הללו מתגלות בדרך קטנה, ובאדם הן כבר מופיעות בגדלות. <b>אם מתפלא אתה איך תדבר, תשמע, תריח, תחוש, תראה, תבין ותרגיש, השב לנפשך, כי כל החיים, וכל הקודמים למערכתם, הכל שופעים עליך את כל הויותיך </b>– התשובה לשאלה מה מניע את תנועות החיים האנושיות היא – שמסגרות החיים כולן – החי, הוצמח והדומם (ושורשן האלוהי הקדום) מחוברות אלינו בני האדם; <b>אין נקודה קטנה יתרה, הכל נצרך והכל משמש לתפקידו </b>– שום דבר אינו מיותר;<b> אתה בכל מה שלמטה ממך, והנך קשור ועולה עם כל מה שנשגב ממך ועולה עליך </b>– האדם משמש כמתווך בין העולם הרוחני השמיימי (שבו הרצון האלוהי מתגלה בבירור), ובין העולם הארצי (שבו הרצון האלוהי מוסתר). ישנה הזנה בין מדרגות החיים הנמוכות לעליונות מהן: <b>הרצון הארצי החזק שאצל בעלי החיים, שאין להם הופעה שכלית גדולה, גם הוא מתחלש קצת מרעננותו ואומץ היש שלו בדחיקת פעלו, על ידי אותו הקורטוב האידיאלי הרצוני הנכנס בתוכו </b>– הטבעיות החייתית של בעלי החיים קצת נחלשת בזמן שהניצוץ האלוהי העליון שטמון בהם בא לידי ביטוי (למשל בעלי חיים "מתורבתים" שבנמצאים בשליטת בני אדם); ומכיוון שכך <b>הוא </b>– בעל החיים,<b> יונק את אומצו הגמור מתוך חיבורו עם עולם הצומח, שאין בו אפילו אותה ההפרעה המועטת של גילוי החיים </b>– עולם הצומח, שבו בעל החיים מצוי בדרך כלל וניזון ממנו, מעניק לעולם החי את העוצמה הטבעית שלה הוא זקוק;<b> והצומח, עם כל זרמתו הבריאה, הבלתי מפוקפקת, מסובל הוא מנדידה וטפול ציורי מוגבל, והוא מתרפא מחולשתו על ידי התבססות חיבורו עם העולם הדוממי, שבו </b>מצויה<b> נפש בעלת קביעות ואומץ עמידה תדירית </b>– ועולם הצומח הסובל, למרות "זרימתו" הטבעית, מניידות חסרת יציבות וטיפול שהוא תוצר של מחשבה תיאורטית מוגבלת בידי בני אדם, ולכן זקוק למדרגת החיים הנמוכה של הדומם, שמעניקה לו דחיפה קיומית ויציבות. <b>ופסגת החיים עולה היא באדם, ונחלשת הרבה על ידי החופש אשר לרצון, ומשיגה את אמוצה על ידי בסיסה וחבורה בעולם החי, המגושם </b>– האדם אמנם מגלם את פסגת הבריאה, את המוסר, החופש והטוב, אולם הבחירה החופשית עלולה להחליש את האינסטינקטים הקיומיים שלו, ולכן מחובר הוא לשאר מדרגות החיים. <b>והשדרות האנושיות לפי התפלגותן הולך משפט זה וחורז בהן, הצד האידיאלי עומד להתמוטט מחולשה שבעדינות, ומשיג את תקומתו על ידי הביסוס שמתבסס הוא בהצד הממשי שבהויה </b>– כשם שמדרגות החיים זקוקות כל אחת למדרגתה הנמוכה ממנה, כך גם בתוך המין האנושי אנו מוצאים שהעמים והאישים היותר רוחניים ואציליים זקוקים לבעלי הכישרונות מעשיים. העוצמה של העולם הרוחני עלולה לנתק את האליטה מהטבעיות, מהשאיפה לשרוד ולהרבות חיים; ודווקא בהמון המעשי מצויים כוחות אדירים של טבעיות זורמת. <b>וככה נעשים כל ברואי עולם חטיבה אחת, ואומות ומפלגות, ובעלי דעות ואופיים שונים, בונים יחד עולם מלא, שהוא מלא עז והדר יחדו </b>– על ידי תובנה זו ניתן להבין את האחדות האורגאנית הקיימת בין כל פרטי האנושות, שבונים יחדיו עולם מלא עוצמה טבעית ואצילות רוחנית.

<b>כזאֹמֶץ הַשְּׁדֵרוֹת הַנְּמוּכוֹת וְהָעֶלְיוֹנוֹתאימוץ רוחני מיוחד יש גם כן בכל ההויה, בפרטי הדומם, הצומח, והחי. אין ספק שבכל מקום שההזזה המצומצמת של ההזרחה הפנימית שנתה פחות את המעמד הרוחני, אף על פי שהוא קורטוב קטן בלתי מפותח ומפורט, אבל איתן הוא שם, עזיז ותקיף, ומחסנו ישפיע על השדרות המפותחות שהן למעלה ממנו, כל השייך לשדרה נמוכה. אין אנו יודעים לשער את הערכים של אימוץ החיים ובריאות הרוחניות, שמשפיעים עלינו בעלי החיים האלמים, מפני שיתופנו עמהם בחיים. כבר נגלה כמעט לפנינו השיתוף הנפשי של אישי החברה הלאומית, ולבהירים יותר בהשקפתם, גם האנושית בכלל, אבל השיתוף הנשמתי עם כללות החי עוד נעלם הוא, עוד לא יעיז שום חוקר נפש להביע את בטחונו בצירוף ידיעה זאת. אמנם באות ההצעות הרחוקות, מעין חלומות, לפני המדעים המדויקים לבשר את הופעתם. יכולים אנו כבר להנשא לאותו הגובה של ההתאחדות עם החי הכללי, ומשם עם ההויה הצמחנית והדוממת, עם תמצית החיים, עם זיק האור החי שבהם, הם משפיעים עלינו ואנו עליהם. כל מה שאנו מדברים ממוסר וטוב, מחזיון ושירה, אינם כי אם הרחבות ניצוצות, שבמקורן הכמוס, בההויה האלמת לפרטיה, הן יותר עזיזות, יותר חיות באימוץ פנימי, אבל מצומצמות וצמאות להרחבה. לא רק עם עמי הארץ שבנו, עם ההמון הרחב אנו מתיחדים. זהו כבר עובדא מוחשת, שרוב האידיאלים צריכים הם להיות משוקים מטל החיים של ההטבה הכללית ההמונית הרחבה, זיו החיים בה יחד עם הקבוצה כולה, ששם "עור ופסח הרה ויולדת יחדו" (ירמיהו לא, ז). אבל יותר מזה, "עם אבני השדה בריתך וחית השדה השלמה לך" (איוב ה, כג).אימוץ </b>– חוזק;<b> ההויה </b>– הנציאות;<b> קורטוב </b>– קמצוץ;<b> איתן </b>– חוזק;<b> עזיז </b>– עוצמתי; <b>ומחסנו </b>– ומכוחו;<b> השדרות </b>– המדרגות;<b> נעלם </b>– נסתר;<b> להנשא </b>– להתרומם;<b> משוקים </b>– מושפעים;<b> מטל </b>– מרעננות.

<b>אימוץ רוחני מיוחד יש גם כן בכל ההויה, בפרטי הדומם, הצומח, והחי </b>– למרות שהעולם החומרי נראה כלפי חוץ נטול מרוחניות, הרי במבט פנימי ניתן לזהות שקיימת חוזקה רוחנית בכל פרטי עולם הטבע – דומם, צומח וחי. <b>אין ספק שבכל מקום שההזזה המצומצמת של ההזרחה הפנימית שנתה פחות את המעמד הרוחני </b>– ודאי שככל שמדרגת החיים נמוכה יותר מבחינה רוחנית, היינו שיש בה פחות תנועה, חופש ומוסר פנימיים (ולכן הממד הרוחני בה לא פותח),<b> אף על פי שהוא קורטוב קטן בלתי מפותח ומפורט, אבל איתן הוא שם, עזיז ותקיף, ומחסנו ישפיע על השדרות המפותחות שהן למעלה ממנו</b> היינו ל<b>כל השייך לשדרה נמוכה </b>– ועדיין העולם הרוחני שנותר במדרגת החיים הנמוכה – למרות שהוא קמצוץ קטן וגולמי – נותר בעוצמתו וישפיע על המדרגות הגבוהות ממנו. כלומר מדרגות החיים הנמוכות מבססות בעולם את חוקי הטבע הקבועים המקיימים את העולם. ככל שהמדרגה רחוקה יותר מהאור האלוהי – יש בה אומץ ועוז לעמוד איתן על מעמדה המיוחד בלי שתתבטל למה שגדול ממנה. לדוגמה <b>אין אנו יודעים לשער את הערכים של אימוץ החיים ובריאות הרוחניות, שמשפיעים עלינו בעלי החיים האלמים, מפני שיתופנו עמהם בחיים </b>– בעלי החיים למשל משפיעים הרבה בריאות טבעית על חיי האנושות מעצם החיים המשותפים שלהם עימנו. בהשפעתם של בעלי חיים על האנושות קשה להבחין, אולם <b>כבר נגלה כמעט לפנינו השיתוף הנפשי של אישי החברה הלאומית, ולבהירים יותר בהשקפתם, גם האנושית בכלל, אבל השיתוף הנשמתי עם כללות החי עוד נעלם הוא, עוד לא יעיז שום חוקר נפש להביע את בטחונו בצירוף ידיעה זאת </b>– קל יותר להבחין שבחברה הלאומית (ובמבט מעמיק יותר גם באנושית) ישנה השפעה נשמתית-הדדית בין אנשים ממדרגות שונות; אמנם, ההשפעה שבין עולם החי לאדם, עדיין לא נחקרה מספיק ואין עליה עדויות ברורות. <b>אמנם באות ההצעות הרחוקות, מעין חלומות, לפני המדעים המדויקים לבשר את הופעתם </b>– אלא שישנו מקור מידע נוסף שאיננו מחקרי – הנבואה ורוח הקודש; אינטואיציה עמוקה זו חודרת לעומק הנפש האנושית ומשם מוציאה תובנות עמוקות בדבר מהות החיבור שבין נפש האדם לנפש הבהמה.<b> יכולים אנו כבר להנשא לאותו הגובה של ההתאחדות עם החי הכללי, ומשם עם ההויה הצמחנית והדוממת, עם תמצית החיים, עם זיק האור החי שבהם, הם משפיעים עלינו ואנו עליהם </b>– תובנות אלו מרוממות אותנו להבנה עתידית אף יותר שגם בנפש הדומם והצומח קיים יסוד משותף רוחני, ומתוכו יש השפעה הדדית בין המינים השונים של הבריאה. <b>כל מה שאנו מדברים ממוסר וטוב, מחזיון ושירה, אינם כי אם הרחבות ניצוצות, שבמקורן הכמוס, בההויה האלמת לפרטיה, הן יותר עזיזות, יותר חיות באימוץ פנימי, אבל מצומצמות וצמאות להרחבה </b>– בכל מדרגות הבריאה מצוי יסוד רוחני איתן: באדם הוא בא לידי ביטוי באופן הכרתי במוסר ובשאר רוח; ובבעלי חיים קיים יסוד זה באופן נסתר וגולמי שזקוק להרחבה (ומצד שני יש בו יותר עוצמתיות וטבעיות). העיקרון שמדרגות החיים הטבעיות מתעלות באמצעות חיבורן למדרגות החיים הגבוהות ניכרת בכך ש<b>לא רק עם עמי הארץ </b>שבנו, היינו <b>ההמון הרחב אנו מתיחדים</b> אלא גם עם מדרגות חיים נמוכות יותר.<b> זהו כבר עובדא מוחשת, שרוב האידיאלים צריכים הם להיות משוקים מטל החיים של ההטבה הכללית ההמונית הרחבה, זיו החיים בה יחד עם הקבוצה כולה, ששם </b>"<b>עור ופסח הרה ויולדת יחדו</b>" – נתון ברור הוא שהאחדות המדוברת לעיל באה לידי ביטוי בחיי העם. גדולי הרוח, המפליגים בשאיפותיהם אל-על, חייבים להיות מחוברים לרגשות הטבעיים של ההמון, לשאיפות הטבעיות להצלחה חומרית, לרגש רוחני, ללאומיות ומשפחתיות; <b>אבל יותר מזה</b>, השאיפה העתידית היא, כדברי הפסוק: "<b>עם אבני השדה בריתך וחית השדה השלמה לך</b>" – החזון השלם הוא חיבור האדם עם מדרגות החיים כולן חי, צומח ואפילו דומם. 

<b>כחהָרוּחַ הַהֲמוֹנִי וְהָאֲצִילִיהאינטיליגנציה חושבת שיכולה היא להפרד מעל ההמון, שאז תהיה יותר בריאה ברוחה, יותר אצילה במחשבתה. זוהי טעות יסודית, טעות שאינה מכרת את הצד הבריא שיש בההכרות הטבעיות, בהרגשות הטבעיות, ובחושים הטבעיים, שלא נתתקנו, אבל גם לא נתקלקלו על ידי שום השפעה קולטורית. הצד הבריא של היושר מצוי הוא באנשים גסים יותר ויותר ממה שהוא מצוי במלומדים ומוסריים בעלי מחשבה. יותר מובהקים הם המלומדים בדברים הפרטיים של המוסר, בחוקיו ודקדוקיו, אבל עצם הרגשתו זאת היא מצויה באנשים בריאים טבעיים, שהם הם ההמון, עם הארץ. ולאו דוקא בהרגשת המוסר השרשית עולה הוא ההמון על אנשי הסגולה, גם בהרגשת האמונה, הגדלות האלהית, היופי, החושיות, הכל אשר לחיים בדרך ישרה, בלתי מסוננת על ידי הצינורות המלאים שכר אגמי נפש של הדעת וההחכמה, הוא יותר בריא וטהור בההמון. אמנם לא יוכל ההמון לשמור בעצמו את עצומו וטהרתו, איננו יכול לקשר יפה את מושגיו, גם איננו יודע איך לעמוד בקשרי המלחמה, בעת אשר הכרות והרגשות מתנגדות וסותרות זו את זו נלחמות בנפשו מבפנים או בעולם מבחוץ. לזה צריך הוא לעזרת גדולי התושיה, המישרים לפניו את נתיבות עולמו. אבל כשם שמשפיעים עליו עצה ותושיה, כך הוא משפיע עליהם חיים בריאים. והצד המשותף של אצילי הרוח עם ההמון, הוא הכח המקיים את שני הצדדים על מעמדם היפה, ומשמרם מכל רקבון והתנונות מוסרית וחמרית. הנבואה, הבאה מהצינור האלהי, באה דוקא לשם מטרה זו, של איחוד הרוח ההמוני עם הרוח האצילי, המיוחד ליחידי סגולה. הביטויים ההמוניים מתלכדים בה עם המחשבה האידיאלית של עשירי הרוח.קולטורית </b>– תרבותית;<b> הסגולה </b>– המעלה;<b> שכר </b>– יין, ובהקשר שלנו: שפע;<b> אצילי </b>– מרוממי.

<b>האינטיליגנציה חושבת שיכולה היא להפרד מעל ההמון, שאז תהיה יותר בריאה ברוחה, יותר אצילה במחשבתה </b>– המשכילים והחוקרים נוטים לזלזל בהמון הרחב. הוא נתפס בעיניהם פרוע, בלתי מוסרי וחסר ערכים, והם מעוניינים להתנתק ממנו.  <b>זוהי טעות יסודית, טעות שאינה מכרת את הצד הבריא שיש בההכרות הטבעיות, בהרגשות הטבעיות, ובחושים הטבעיים, שלא נתתקנו, אבל גם לא נתקלקלו על ידי שום השפעה קולטורית </b>– ה"משכילים" טועים בכך טעות מרה. בהמון, דווקא בגלל שאינו מפולסף ומתורבת, ישנה בריאות טבעית פשוטה שהאליטה האינטלקטואלית חייבת להיות מושפעת ממנה. <b>הצד הבריא של היושר מצוי הוא באנשים גסים יותר ויותר ממה שהוא מצוי במלומדים ומוסריים בעלי מחשבה </b>– יש צד שבו אנו מוצאים עוצמה של חסד, רצון טוב, חפץ הולדה ואופטימיות, דווקא אצל אנשים שלא למדו והשכילו. כיצד ניתן להסביר זאת? <b>יותר מובהקים הם המלומדים בדברים הפרטיים של המוסר, בחוקיו ודקדוקיו, אבל עצם הרגשתו זאת היא מצויה באנשים בריאים טבעיים, שהם הם ההמון, עם הארץ </b>– המשכילים מצליחים להתנתק מרגשותיהם הטבעיים, לנתח את החיים באופן שכלי  ולרדת לפרטי הדברים. לתכונה יש יתרון אך גם חיסרון: הם יודעים לתאר היטב את סוגי המוסר ויתרונותיהם השונים אך האינטואיציה הטבעית של הרצון לטוב חלשה אצלם. <b>ולאו דוקא בהרגשת המוסר השרשית עולה הוא ההמון על אנשי הסגולה, גם בהרגשת האמונה, הגדלות האלהית, היופי, החושיות, הכל אשר לחיים בדרך ישרה, בלתי מסוננת על ידי הצינורות המלאים שכר אגמי נפש של הדעת וההחכמה, הוא יותר בריא וטהור בההמון </b>– גם ביחס של האדם אל הנשגב ביותר, אל השלמות האלוהית אנו מוצאים יתרונות בהמון הרחב: המשכיל יכול לתאר ולהתפלסף אך לדלג על הדבקות והצימאון לאלוהים. היחס הכללי אל החיים נכון ומאוזן יותר דווקא בקרב האנשים הפשוטים שהחכמה והדעת לא סיננו את שפע החיים שלהם: ברגשות אמונה, בחוש אסתטי ובעוצמה מעשית. <b>אמנם לא יוכל ההמון לשמור בעצמו את עצומו וטהרתו, איננו יכול לקשר יפה את מושגיו, גם איננו יודע איך לעמוד בקשרי המלחמה, בעת אשר הכרות והרגשות מתנגדות וסותרות זו את זו נלחמות בנפשו מבפנים או בעולם מבחוץ </b>– כמובן שגם זרימה טבעית של החיים עלולה להביא את האדם לנפילות מוסריות רבות. החיבור בין הרגשות השונים שמתפרצים בחייו של ההמון איננו מבורר היטב וכאשר הוא נקלע בין רגשות סותרים ומורכבות הוא עלול להגיב בקיצוניות; <b>לזה צריך הוא לעזרת גדולי התושיה, המישרים לפניו את נתיבות עולמו </b>– לשם כך צריך את ה"משכיל" שיודע לנתח היטב את המורכבות האנושית, את הטוב והיפה בכל מידה ועניין. <b>אבל כשם שמשפיעים עליו עצה ותושיה, כך הוא משפיע עליהם חיים בריאים </b>– ההשפעה היא הדדית. גם המשכיל וגם האדם הפשוט מקבלים זה מזה. <b>והצד המשותף של אצילי הרוח עם ההמון, הוא הכח המקיים את שני הצדדים על מעמדם היפה, ומשמרם מכל רקבון והתנונות מוסרית וחמרית </b>– כשישנה השלמה הדדית הרי שהחיים מקבלים עוצמה וטהרה גם יחד, פשטות והבנה מורכבת של המציאות. <b>הנבואה, הבאה מהצינור האלהי, באה דוקא לשם מטרה זו, של איחוד הרוח ההמוני עם הרוח האצילי, המיוחד ליחידי סגולה. הביטויים ההמוניים מתלכדים בה עם המחשבה האידיאלית של עשירי הרוח </b>– בנבואה אנו מוצאים מיזוג מופלא של שני הצדדים הללו: מצד אחד, הנביא מתעלה למחשבות נישאות שרק גדולי הפילוסופים והמעמיקים עוסקים בהן; ומצד שני הוא מלא בלהט ומתבטא בדימויים מוחשיים בצורה המונית ופשוטה, עד שכל אדם מתמלא מעוצמה נפלאה זו. 


<b>כטרוּחַ הַחַיִּים וְהָרָצוֹןאחדות ההויה מתגברת בתוכן ההכרה האידיאלית, כל מה שהיא מתעלה. רואה איש הרוח את החיים במלא היקום, רואה את הכח העטוף בכל אשר ישאב ממנו חיים לנפשו, ובכל אשר כל החיים חיים ישאפו. החיים כמוסים הם ביסודות ההזנה, כמוסים במעמקי ארץ, יוצאים על ידי הצמיחה והגידול אל הגילוי, באים בתור מזון, מתאחדים עם בשר האדם ורוחו, מתגלה בהם התכונה הרוחנית, עזוז החיים, החופש והאור. מי יאמר לנו שיש פירוד, מי יאמין להרגל ולדמיון הצר, שאין עילוי הנשמה עילוי הכל, מי יבהל מפני מרחבי מקום, מפני כתלים חוצצים. הרוח הגדול השוכן בשמי שמי עז, בהיכל הצדק והבינה, הוא נותן עז וגבורה, הוא העז והגבורה, הוא נותן חיים, והוא החיים וחיי החיים. הרצון מתפתח על ידי עז הכח, הכח בא לידי גמרו ברצון. שכלול הרצון לצד הטוב, הרי הוא סוכם בקרבו את כל מלא החיים הכלולים במרחבי ההויה. חוזר הוא הרצון ומפזר את הטוב על הכל, מתפשט הוא החפץ של הטוב, הולך הוא ומזריח את אורו בחזרה ביותר עילוי, על כל המקומות אשר נוטל משם עז החיים. והחיים, ההם כלים בגבול מה שאנו קורים חיים, הלא הולכים הם ומתפשטים, הטוב שבהם לא כלה ולא יכלה, לא ידע קצב לעילוייו והתפשטותו, ליפיו ועצמו. כל תכונה של יושר, של מוסר, של קדושה, של גבורה ותפארת, הנה הם גילויי החיים של מילוי ההויה, שהם באים למעוזם בתור כלים, שהרצון הטוב עושה בהם את חפצו. הרצון הטוב, כשהוא מתגבר בעת שאיבת החיים, נותן הוא גרעיני האור, ההולכים ורבים, בהתחברם עם הכח החיצוני. הרצון החפשי, המואר מהשכל העליון, הוא התמצית של ההויה, המתגלה בפנימיותה. וזאת היא נשמת אדם הראשון, בכל מילואה.העטוף </b>– הסובב;<b> כמוסים </b>– נסתרים;<b> עזוז </b>– עוצמת;<b> חוצצים </b>– מפסיקים;<b> בשמי שמי עז </b>– באינסופיות החזקה;<b> גמרו </b>– סיומו;<b> ההויה </b>– המציאות;<b> החפץ </b>– הרצון; <b>סוכם </b>– מסכם;<b> עילוי </b>– התעלות;<b> כלה </b>– הסתיים;<b> למעוזם </b>– לחוזקם.

<b>אחדות ההויה מתגברת בתוכן ההכרה האידיאלית, כל מה שהיא מתעלה רואה איש הרוח את החיים במלא היקום, רואה את הכח העטוף בכל אשר ישאב ממנו חיים לנפשו, ובכל אשר כל החיים חיים ישאפו </b>– ככל שהאדם נותן לעולם הרוח, למציאות הערכית, מקום משמעותי יותר בחייו ובעולם, כך הוא גם מסוגל לחשוף את הכוח הפנימי הסובב והמניע את החיים כולם ולהכיר באחדות שבמציאות. <b>החיים כמוסים הם ביסודות ההזנה, כמוסים במעמקי ארץ, יוצאים על ידי הצמיחה והגידול אל הגילוי, באים בתור מזון, מתאחדים עם בשר האדם ורוחו, מתגלה בהם התכונה הרוחנית, עזוז החיים, החופש והאור </b>– הכוח האלוהי המניע את האנרגיה ואת יסודות הקיום, מתגלה בדומם בצורה טבעית וקבועה; בצומח נחשף בו גם כוח של גדילה והזנה; ובאדם הגילוי האלוהי כבר מתגלה בצורה של מוסר ובחירה. <b>מי יאמר לנו שיש פירוד? מי יאמין להרגל ולדמיון הצר, שאין עילוי הנשמה עילוי הכל? מי יבהל מפני מרחבי מקום, מפני כתלים חוצצים? </b>– אין להתבונן על המציאות רק כפי מה שנראה בצורה שטחית. אותו הכוח הרוחני המניע את החלקיקים הקטנים ביותר שבחומר הוא המניע את האדם והעולם כולו; אין פירוד וחילוק במציאות. <b>הרוח הגדול השוכן בשמי שמי עז, בהיכל הצדק והבינה, הוא נותן עז וגבורה, הוא העז והגבורה, הוא נותן חיים, והוא החיים וחיי החיים. הרצון מתפתח על ידי עז הכח, הכח בא לידי גמרו ברצון </b>– הרצון האלוהי, הנשגב מכל, הוא המחולל את החיים שבכל היש; ככל שהאדם מתמלא ברצון טוב, בשאיפות ישירות, הרי שהרצון האלוהי המתגלה במציאות כולה מתעלה; <b>שכלול הרצון לצד הטוב, הרי הוא סוכם בקרבו את כל מלא החיים הכלולים במרחבי ההויה </b>– האדם שמשכלל את רצונו אוסף אליו את הטוב המפוזר במציאות ומרכז אותו בחייו.<b> חוזר הוא הרצון ומפזר את הטוב על הכל, מתפשט הוא החפץ של הטוב, הולך הוא ומזריח את אורו בחזרה ביותר עילוי, על כל המקומות אשר נוטל משם עז החיים </b>– מתוך כינוס הרצון הטוב באדם הוא הולך ומהדהד חזרה בכל המציאות ביתר שאת; הוא מעניק לכל בריה ויצור שנחלשו רצון טוב יותר. <b>והחיים, ההם כלים בגבול מה שאנו קורים חיים? הלא הולכים הם ומתפשטים, הטוב שבהם לא כלה ולא יכלה, לא ידע קצב לעילוייו והתפשטותו, ליפיו ועצמו </b>– על פי הבנה עמוקה זו אין להגביל את החיים בשום תחום; מכיוון שבכל דבר קיים רצון אלוהי, הרי שהכל הולך ומתעלה לאין קץ. <b>כל תכונה של יושר, של מוסר, של קדושה, של גבורה ותפארת, הנה הם גילויי החיים של מילוי ההויה, שהם באים למעוזם בתור כלים, שהרצון הטוב עושה בהם את חפצו </b>– כל מידה טובה היא ביטוי של חיים אלוהיים, והמידות הטובות משמשות ככלים להופעת הרצון האלוהי בעולם. <b>הרצון הטוב, כשהוא מתגבר בעת שאיבת החיים, נותן הוא גרעיני האור, ההולכים ורבים, בהתחברם עם הכח החיצוני – </b>כשהאדם מתעמק ברצון הטוב שבקרבו הוא כביכול שואב לתוכו את כל מאורעות חייו למקום מרכזי אחד. התעלות זו מזככת את חייו ומעניקה להם שפע של טוב וחסד. <b>הרצון החפשי, המואר מהשכל העליון, הוא התמצית של ההויה, המתגלה בפנימיותה. וזאת היא נשמת אדם הראשון, בכל מילואה </b>– הרצון העליון, המדובר לעיל, הוא מרכז את חיי האדם והעולם בכלל. מדרגה זו התגלתה בנשמתו המופלאה של האדם הראשון שנברא בצלם אלוהים, הוא חי את הרצון האלוהי לטוב בכל צדדי חייו ומתוך כך השפיע  על כל מרחבי החיים.  

<b>להָרָצוֹן הַגָּלוּי וְהַנִּסְתָּריש רצון גלוי בתוכיות הנפש, רצון הלב, ויש רצון מסותר בכללות הגוף. הרצון שבלב כשהוא מתגלה לטובה, בהארתו מוציא מן הכח אל הפועל את הרצון המסותר שבכללות החיים, וכאן נעשה מזיגה רוחנית נפלאה ויצירה גדולה. ואור זה הולך וממשיך עליו את האור הטוב, את החיים הקדושים שבכללות ההויה, שהנם מלאים שאיפת קודש לנועם העליון של אור ד' בעולמו, אור השכינה, נשמת העולמים, הוד האידיאליות האלהית החיה בכל. "ברוך כבוד ד' ממקומו" (יחזקאל ג, יב). כח החיים הקדוש האצור ברצון החפשי שלנו, כשהוא מתעלה בהוד נצח קדשו, הרי הוא מוסיף אומץ גדול לעושר הרצון שבהויה כולה. והעולמים כולם בתור חטיבה רצונית מלאה חיים מתעלים הם, והעולמיות כולה בזיוה האלהי היא מתעלה, ומאור האידיאליות הכללית, של התפארת האלהית, שופע אור חדש, של חיים חדשים, להופיע נשמות חדשות, מלאות אונים, להושיע לכל כושלים, ולעודד כל נדכאים "לשום שפלים למרום וקדרים שגבו ישע" (איוב ה, יא).מסותר </b>– נסתר;<b> מזיגה </b>– אחדות;<b> האצור </b>– הטמון;<b> חטיבה </b>– יחידה;<b> בזיוה </b>– באורה;<b> אונים </b>– כוח.

<b>יש רצון גלוי בתוכיות הנפש, רצון הלב, ויש רצון מסותר בכללות הגוף </b>– אנו מזהים שלאדם יש רצונות גלויים בממד הנפשי והרוחני; ולעומת זאת אנו גם יודעים שקיים גם רצון, נסתר אמנם, בממד החומרי (היינו גם כוחות הגוף 'מעוניינים' להתעלות).<b> הרצון שבלב כשהוא מתגלה לטובה, בהארתו מוציא מן הכח אל הפועל את הרצון המסותר שבכללות החיים, וכאן נעשה מזיגה רוחנית נפלאה ויצירה גדולה </b>– בעת שאדם בוחר במעשים טובים וראויים הוא חושף את עולמו הרוחני, את רצונו הנפשי הגלוי, ובכך הוא גם מעורר את הרצון הנסתר שבגוף (היינו בעת שאדם רוצה משהו מוסרי אזי גם האינסטינקטים הגופניים שלו מתחדדים). <b>ואור זה הולך וממשיך עליו את האור הטוב, את החיים הקדושים שבכללות ההויה, שהנם מלאים שאיפת קודש לנועם העליון של אור ד' בעולמו, אור השכינה, נשמת העולמים, הוד האידיאליות האלהית החיה בכל </b>– על ידי שאדם חושף את הרצון הטוב בעומק חייו הוא מסוגל להתחבר לטוב הכללי שבכל העולם. הוא מתחבר לשאיפה הכללית של המציאות להתקדם ולהתעלות עד אין קץ, למקור הכל, לרוממות הרצון האלוהי; כדברי הנביא: "<b>ברוך כבוד ד' ממקומו</b>" – על ידי התעלות האדם והעולם חודר הרצון האלוהי לכל מקום במציאות. <b>כח החיים הקדוש האצור ברצון החפשי שלנו, כשהוא מתעלה בהוד נצח קדשו, הרי הוא מוסיף אומץ גדול לעושר הרצון שבהויה כולה והעולמים כולם בתור חטיבה רצונית מלאה חיים מתעלים הם, והעולמיות כולה בזיוה האלהי היא מתעלה </b>– כשאדם בוחר בבחירה חופשית להתעלות מבחינה מוסרית, הרי הוא מוסיף רצון טוב וקדושה במציאות כולה שהופכת ליחידה אחת של התעלות אלוהית;<b> ומאור האידיאליות הכללית, של התפארת האלהית, שופע אור חדש, של חיים חדשים, להופיע נשמות חדשות, מלאות אונים, להושיע לכל כושלים, ולעודד כל נדכאים </b>– וממדרגה זו של פאר והדר אלוהיים מתחדשים לעולמים כולם ומתקנים את כל החסרונות שבמציאות; כדברי הפסוק: "<b>לשום שפלים למרום וקדרים שגבו ישע</b>" – להרים את השפלים למרום, ולהושיע את הקודרים מעצב. 

<b>לארְצוֹן הָעוֹלָםמכירים אנו את רצון העולם, המדרגה המתגלה בתור נפש החיים שבהויה, בתור רצון פועל ושואף, שסעיפיו מתגלים בכל, בדצח"מ, בכל פרטים ופרטי פרטים, ובכללי כללים, הולכים אנו עמו להיקף כללותו, באים אנו לידי החלטה, שמגמה יש לרצון זה להתעלות. מתעלה הוא על ידי מה שגילוייו הפרטיים מתעלים, נשמתיהון דצדיקיא משביעים אותו רצון, צנורותיו מתפתחים, ושפע עדנת רצונו מזיל כל טוב, חיים שלום ועדנים. ומזרמי רצון וברכה הללו מסתגל הרצון הכללי לקבל מחפץ עליון, מאור רצון ועז העולה למעלה, הגבוה ומתנשא ממנו, המקיף את העולמים האידיאלים, בכל מילואיהם, שפעת ששון וברכת עולמים. והעולם מתבסס, וכל רעיון וכל מעשה מתברך, והברכה מסגלת את המחשבות לקבל רשמי הגודל, בלא תערובות דמיוני כזב, בלא חולשה של ספקות, ובלא גרם של היזק, והכל הולך למישרים. וצדיקים שמחים לפני אלהים, עושים את עבודת הקודש, של חכמה ודעת, של מוסר וצדק, של סיגול אל קודש, אל גבורה והוד, בהכרה ברורה, במטרה מסומנת. ורוחא דמלכא משיחא הולך ופועם בעולם. "קול דודי הנה זה בא מדלג על ההרים מקפץ על הגבעות" (שיר השירים ב, ח).שבהויה </b>– שבמציאות;<b> בדצח"מ</b>- בדומם, צומח, חי, מדבר;<b> להיקף </b>– למרחב;<b> משביעים </b>– מזינים;<b> עדנת </b>– עדינות;<b> מסתגל </b>– מתרגל;<b> שפעת </b>– שפע;<b> למישרים </b>– באופן ישר;<b> מסומנת </b>– מדויקת.

<b>מכירים אנו את רצון העולם, המדרגה המתגלה בתור נפש החיים שבהויה, בתור רצון פועל ושואף, שסעיפיו מתגלים בכל, בדצח"מ, בכל פרטים ופרטי פרטים, ובכללי כללים </b>– אנו מזהים שישנו כוח אלוהי ("רצון העולם") שמתגלה בתור נשמת המציאות שפועמת בכל מדרגות החיים – דומם, צומח, חי ומדבר – והוא מתגלה הן ברמה העקרונית והן בפרטים;<b> הולכים אנו עמו להיקף כללותו, באים אנו לידי החלטה, שמגמה יש לרצון זה להתעלות </b>– כשנסקור את המהלך ההיסטורי של הכוח הזה, נוכל להבחין שהוא למעשה הדחף להתקדם, להתרבות ולהשתפר. <b>מתעלה הוא על ידי מה שגילוייו הפרטיים מתעלים, נשמתיהון דצדיקיא משביעים אותו רצון, צנורותיו מתפתחים, ושפע עדנת רצונו מזיל כל טוב, חיים שלום ועדנים </b>– הצדיק מסוגל במעשיו לפתח ולזכך את הרצון האלוהי המופיע בבריאה. בבחירתו הטובה הוא מתחבר אל רצון ה' ובכך הרצון הטבעי הזורם במציאות מקבל שפע של טוב אין סופי ויושר. <b>ומזרמי רצון וברכה הללו מסתגל הרצון הכללי לקבל מחפץ עליון, מאור רצון ועז העולה למעלה, הגבוה ומתנשא ממנו, המקיף את העולמים האידיאלים, בכל מילואיהם, שפעת ששון וברכת עולמים </b>– הצדיקים יוצרים חיבור והשקה בין הרצון האלוהי האין סופי לרצון האלוהי המתגלה בפועל ומחולל כאמור את חיי הטבע; והכל הולך ומתמלא בשפע של ברכה ועדינות. <b>והעולם מתבסס, וכל רעיון וכל מעשה מתברך, והברכה מסגלת את המחשבות לקבל רשמי הגודל, בלא תערובות דמיוני כזב, בלא חולשה של ספקות, ובלא גרם של היזק, והכל הולך למישרים – </b>הטוב שבמציאות מתחזק קודם כל בחיי האדם: התרבות נעשית יציבה ועדינה יותר; המחשבות והמעשים מתיישרים ללא שקרים, ספקנות ונזקים. <b>וצדיקים שמחים לפני אלהים, עושים את עבודת הקודש, של חכמה ודעת, של מוסר וצדק, של סיגול אל קודש, אל גבורה והוד, בהכרה ברורה, במטרה מסומנת </b>– הצדיקים מודעים לאחריות הגדולה של מעשיהם, לפעולתם האדירה והמדויקת לגרום למציאות להתרגל ולספוג את הקודש. <b>ורוחא דמלכא משיחא הולך ופועם בעולם </b>– וזהו "רוחו של המשיח", היינו ההטבה של המציאות שהולכת ומתגלה בעולם; על כך נאמר: "<b>קול דודי הנה זה בא מדלג על ההרים מקפץ על הגבעות</b>" – קול התיקון השלם, קולו של ריבונו של עולם הולך ומתגלה בכל דור ודור על פי מעשיהם של הצדיקים. 

<b>לביְסוֹד עוֹלָםהרצון העולמי, המחולל את החפצים כולם, המשביע לכל חי רצון, הממלא כל נשמה בטל חיים, הגואל משחת את כל החיים, המקבל שפעת אור מכל המקורות העליונים מזילי החיים, ומופיע על כל אור וחיים, המרעיף טל חיים על התכונה העולמית כולה, על תבנית כל, הוא יסוד עולם, צדיק עליון, עמו אור זרוע ושמחת ישרי לב. בהופיעו בכל הדר כבודו, בתכונה ההויית של העולמים כולם, בצורתם הכללית המאחדת כל, אין קץ לששון, ואין תכלית לשמחת לב ועונג נפש, אשר ימלאו חדרי חדרים של כל עולמי עד, מרום עזם, מגדולת גדלם, עד שפל חולשתם וקטנות קטנם. "אשרי אדם עז לו בך" (תהילים פד, ו), אשרי שותה ממעיני עדניך, בלכתו בדרך צדיקים, ובהדבקו באור תורה, בזיו חכמה ויפעת צדק ומשרים, לכונן ולבנות, ליסד ולשכלל, פאר כל צבי, והדר כל צניף תפארה.בטל </b>– ברעננות; <b>משחת </b>– מהשחתה, מהריסה;<b> שפעת </b>– שפע;<b> ההויית </b>– המציאותית, הריאלית;<b> תכלית </b>– סוף;<b> מרום עזם </b>– בגובה עוצמתם;<b> שפל </b>– תחתית;<b> צניף תפארה </b>– כתר מפואר. 

<b>הרצון העולמי, המחולל את החפצים כולם, המשביע לכל חי רצון, הממלא כל נשמה בטל חיים, הגואל משחת את כל החיים, המקבל שפעת אור מכל המקורות העליונים מזילי החיים, ומופיע על כל אור וחיים, המרעיף טל חיים על התכונה העולמית כולה, על תבנית כל </b>– קיים רצון עמוק שדוחף ויוצר את הרצונות כולם, הממלא אותנו ברעננות של חיים, שמחלץ אותנו מהרס; שמקבל שפע אינסופי מהאלוהות, ומשפיע שפע של ברכה על פרט ופרט בעולם; ו<b>הוא</b> נקרא בלשון חכמים "<b>יסוד עולם</b>" – בסיס המציאות, או "<b>צדיק עליון</b>" – כביכול הוא יישות של צדיקות מופשטת, ש<b>עמו אור זרוע ושמחת ישרי לב </b>– הוא יסוד הטוב והשמחה של ישרי הלב שבעולם. <b>בהופיעו בכל הדר כבודו, בתכונה ההויית של העולמים כולם, בצורתם הכללית המאחדת כל </b>– בעת שרצון זה מופיע באופן מלא, בריאליה של המציאות, בחשיפת האחדות המופשטת שעומדת בבסיסם, הרי אז <b>אין קץ לששון, ואין תכלית לשמחת לב ועונג נפש, אשר ימלאו חדרי חדרים של כל עולמי עד, מרום עזם, מגדולת גדלם, עד שפל חולשתם וקטנות קטנם </b>– אין סוף לשמחה ולעונג שממלאים כל פרט ופרט בחיים – בכל מדרגה ומדרגה לפי ערכה; כדברי הפסוק: "<b>אשרי אדם עז לו בך</b>", היינו<b> אשרי שותה ממעיני עדניך, בלכתו בדרך צדיקים, ובהדבקו באור תורה, בזיו חכמה ויפעת צדק ומשרים, לכונן ולבנות, ליסד ולשכלל, פאר כל צבי, והדר כל צניף תפארה </b>– אשרי האדם שהולך בדרך הצדיקים, העסוק בתורה מצוות ומעשים טובים, הוא האדם הגדול, שבאהבה לוקח אחריות על תיקון המציאות, משפר ומעלה אותה. 


<b>סדר גחַיִּים עַד הָעוֹלָםלגחֶזְיוֹן הַחַיִּים וְהֶעָתִידרואים אנו את ההויה ברוחניותה, את החיים הפנימיים, איך הם פועלים. איך הם הולכים ומתהוים, את הנשמה המתגלה בחי ובמדבר איך היא עומדת בעילומה, איך נשמות הבנים כלולות ומכונסות באבות, בעודם גם הם בקטנותם, איך הנשמות העתידות עומדות בצביונן, והעתיד בכללו, בשלל צבעיו הנהדרים, כמו חי נצב לעינינו. ואין חזיון זה מקסם כזב, אלא צפית אמת. אין עבר, הוה ועתיד מחולקים באמתת היש, מה שהיה הוא שיהיה, ומה שנעשה הוא שיעשה, ומה שנעשה מכבר ומה שיעשה לעתיד הולך הוא ונעשה בהוה, תמיד ותכוף. והכל חי, והכל שלם, הכל רענן והכל מזהיר, כשהכל מוכר בחטיבה אחת, כשהאורה מזהרת ומפלשת את אורה, לידע ולהודיע, איך ממקור הכל חי הכל.ההויה </b>– המציאות;<b> ומתהוים </b>– ונוצרים;<b> בעילומה </b>– באופן נעלם, שעוד לא יצא אל הפועל;<b> בצביונן </b>– בסגנונן;<b> נצב </b>– עומד;<b> מקסם כזב </b>– אשליית שקר;<b> ותכוף </b>– ובמיידי;<b> בחטיבה </b>– ביחידה;<b> ומפלשת </b>– ומחדירה.

<b>רואים אנו את ההויה ברוחניותה, את החיים הפנימיים, איך הם פועלים, איך הם הולכים ומתהוים  </b>– בעלי מבט מעמיק מסוגלים להביט על שורשיה הרוחניים  של המציאות, כיצד הנשמות והכוחות הרוחניים פועלים בעולם; הם רואים <b>את הנשמה המתגלה בחי ובמדבר איך היא עומדת בעילומה </b>– בעולם החי ובאדם בכללותו טמונה נשמה טהורה, אף על פי שהיא איננה מתגלה בבירור בעולמנו, המעמיקים מסוגלים לזהות אותה ולצפות את הופעתה בעתיד; הם רואים <b>איך נשמות הבנים כלולות ומכונסות באבות, בעודם גם הם בקטנותם, איך הנשמות העתידות עומדות בצביונן, והעתיד בכללו, בשלל צבעיו הנהדרים, כמו חי נצב לעינינו </b>– המעמיקים צופים גם את התיקון של הדור הצעיר, עם כל בעיותיו וחטאיו, שכן הם צופים בקשר האיתן של דור זה אל נשמות אבותיו. הם צופים את העתיד, את הנשמות המתוקנות המשפיעות כבר על חיינו בהווה; <b>ואין חזיון זה מקסם כזב, אלא צפית אמת </b>– זה אינו חלום הזוי ומנותק אלא זיהוי עמוק של השורשים הרוחניים הפועלים כבר כעת. <b>אין עבר, הוה ועתיד מחולקים באמתת היש </b>– מבט עמוק מבין שמצד האמת אין הבדל מהותי בין העבר, ההווה והעתיד, כולם מגלים את האמת האלוהית ולכן <b>מה שהיה הוא שיהיה, ומה שנעשה הוא שיעשה, ומה שנעשה מכבר ומה שיעשה לעתיד הולך הוא ונעשה בהוה, תמיד ותכוף </b>– הדברים שגנוזים בעבר עוד יתגלו בעתיד, ומה שיתרחש בעתיד כבר מצוי באופן פוטנציאלי בהווה התמידי והמיידי; <b>והכל חי, והכל שלם, הכל רענן והכל מזהיר, כשהכל מוכר בחטיבה אחת, כשהאורה מזהרת ומפלשת את אורה, לידע ולהודיע, איך ממקור הכל חי הכל </b>– ובעת שמביטים על החיים כיחידה אחת חשים כיצד כל תנועה חברתית ותרבותית היא חלק מהתגשמותו של העתיד הנפלא; מבט אמוני שמעניק לנו ביטחון בטוב שבעולמנו. 

<b>לדהַכֹּל שוֹטֵף וְשוֹאֵףהרבה יותר עשיר ועז ומלא תוכן ומרץ וישות תכונית הם כל אחד ואחד מניצוצי החיים שאנו מביטים עליהם ממרחקים מגבוה. אוצר החיים שבבעלי חיים כולם מקטנם ועד גדלם, גם אוצר החיים הסגור החתום והנעלם המוגלם בכח בצמחים ובדוממים, אין אנו יכולים לסמן את עזוזם הפנימי, הכל הולך ושוטף, מזדעזע ושואף. גם אנו אין אנו יכולים להעריך את עושר פנימיותנו, סתום וחתום הוא בעדנו גם עולמנו אנו הפנימי, הוא עולמנו במציאות, בקישור בחפץ סמוי, ועולם שאינו עולמנו, בהכרה בידיעה בחדירה. הכל מלא עושר וגודל, והכל שואף להתעלות, להזדכך ולהתרומם. הכל אומר שירה, משבח מגדל מרומם ומנשא, והכל בונה עובד משכלל ומעלה, שואף להתאחד ולהתארגן. החיים כלילי יופי וחכמה, אדירי גבורה והופעה, מתחילים לא ממקום שכבר יש שם ביטוי של אומר והגיון, כי אם ממחשכים, "אשר עשיתי בסתר רקמתי בתחתיות ארץ" (תהילים קלט, טו). ודעתנו המשוטטת באחדות כל היצור מוצאה את גאון האדם בכל פנה, במרומי שחקים ובמעמקי אדמה, "ד' ממית ומחיה, משפיל אף מרומם" (שמואל א ב, ו-ז).ועז </b>– וחזק;<b> וישות תכונית </b>– ויצור מרכזי ומלא תוכן;<b> המוגלם </b>– המצוי באופן פוטנציאלי (גולמי);<b> עזוזם </b>– עוצמתם;<b> בחפץ </b>– ברצון;<b> ומנשא </b>– ומרים;<b> כלילי </b>– שלמי;<b> אומר </b>– אמירה גלויה;<b> גאון </b>– רוממות.
	
<b>הרבה יותר עשיר ועז ומלא תוכן ומרץ וישות תכונית הם כל אחד ואחד מניצוצי החיים שאנו מביטים עליהם ממרחקים מגבוה </b>– כאשר מביטים מגובה רוחני אודות יצורי החיים אנו מוצאים בכל אחד מהם עושר רוחני ועוצמת חיים, הרבה יותר מאשר נראה בהסתכלות שטחית. <b>אוצר החיים שבבעלי חיים כולם מקטנם ועד גדלם, גם אוצר החיים הסגור החתום והנעלם המוגלם בכח בצמחים ובדוממים, אין אנו יכולים לסמן את עזוזם הפנימי, הכל הולך ושוטף, מזדעזע ושואף </b>– בכל בעלי החיים, ואפילו בצומח ובדומם, גנוזה שאיפת חיים כמוסה. הם לא רוצים רק לשרוד ולהתקיים, בעומק חייהם טמונה שאיפה להתעלות רוחנית ומוסרית. <b>גם אנו אין אנו יכולים להעריך את עושר פנימיותנו, סתום וחתום הוא בעדנו גם עולמנו אנו הפנימי, הוא עולמנו במציאות, בקישור בחפץ סמוי, ועולם שאינו עולמנו, בהכרה בידיעה בחדירה </b>– כשם שביצורי החיים טמון עושר גדול הסמוי מן העין, כך יש לדעת שגם בחיי האדם טמון סוד גדול. רצונו העמוק של האדם, הוא רצון נשגב ומוסרי. רצונותינו הטבעיים קשורים אל רצונות נשגבים, חופשיים, שמעבר למציאות בהווה. <b>הכל מלא עושר וגודל, והכל שואף להתעלות, להזדכך ולהתרומם. הכל אומר שירה, משבח מגדל מרומם ומנשא, והכל בונה עובד משכלל ומעלה, שואף להתאחד ולהתארגן </b>– בכל גנוז טוב, יושר ושאיפה עמוקה להתאחדות והתעלות מוסרית. רוח טהורה זו, המפעמת בעולם, מלמדת על גדולת הבורא, על ההרמוניה שבמציאות, ועל העתיד שבו יתוקן העולם. <b>החיים כלילי יופי וחכמה, אדירי גבורה והופעה, מתחילים לא ממקום שכבר יש שם ביטוי של אומר והגיון, כי אם ממחשכים </b>– הטוב והיושר אינם מתחילים מן המציאות הגלויה אלא טמונים בעומק החיים, כדברי הפסוק: "<b>אשר עשיתי בסתר רקמתי בתחתיות ארץ</b>" – הקדוש ברוך הוא טמן בבסיס החיים את שאיפת ההתעלות. <b>ודעתנו המשוטטת באחדות כל היצור מוצאה את גאון האדם בכל פנה, במרומי שחקים ובמעמקי אדמה </b>– המבט הסוקר את האחדות שבמציאות מזהה את הטוב והיושר המופיע באדם בכל תנועת חיים, קטנה וגדולה; כדברי הפסוק: "<b>ד' ממית ומחיה, משפיל אף מרומם</b>". 


<b>לההַשְּׁאִיפָה הָעֶלְיוֹנָההשאיפה להשלמות האלהית, בהתפתחות כל כחותיה של הנשמה, במלא עזה, הוא הכח הרודה, הדוחף את החיים הרוחניים לתעודתם. בצמאון הנורא לטל של תחיה, מהאורה העליונה כלול כל המילוי המעשי והשכלי, כל מה שנכנס בגבול הבחירה האנושית וכל מה שהוא למעלה מזה, ההולך ומתגלה על ידי התעצמותה של הנשמה בזיוה המקורי. אי אפשר לה לנשמת החיים שתהיה מסתפקת בבקשת סדרים מעשיים, תיקונים בארחות החיים והחברה, ובהטבות מדיניות וקבוציות. אמת הדבר, שבזמן שכל אלה הם במצב של קלקלה, מנועה היא מכמה אמצעיים שיוכלו לעזור לה להשלמתה החטיבית, אבל לא זאת היא מנוחתה ומגמת פניה. את האורה האלהית, השלמות, המעשית והשכלית, הרגשית והתכונית, את השלמות במילואה היא מבקשת. מתקשרת היא באור התשוקה העליונה, מתרפקת על אהבת יוצרה, מתרוממת היא ליהנות מזיו הרעיון, השכל והמחשבה, הדמיון והרגש, הקישור הנשמתי והשיקוע הנפשי בים האורה של אור תורה ונר מצוה.עזה </b>– כוחה;<b> הרודה </b>– השולט;<b> לתעודתם </b>– למטרתם; <b>לטל </b>– לרעננות;<b> בארחות </b>– בדרכי;<b> מנועה </b>– מוגבלת;<b> החטיבית </b>– האחדותית;<b> ומגמת </b>– ומטרת;<b> והתכונית </b>– והערכית (מלשון 'תוכן').

<b>השאיפה להשלמות האלהית, בהתפתחות כל כחותיה של הנשמה, במלא עזה, הוא הכח הרודה, הדוחף את החיים הרוחניים לתעודתם </b>– הרצון לגעת בשלמות האלוהית, להוציא לפועל את הכוחות הגנוזים בנשמה, הוא הכוח שמניע את העולם הרוחני להגיע למטרתו. <b>בצמאון הנורא לטל של תחיה </b>– מתוך הצמא לרעננות של תחיה;<b> מהאורה העליונה כלול כל המילוי המעשי והשכלי </b>– מתוך המדרגה העליונה שכוללת את הגוף והשכל;<b> כל מה שנכנס בגבול הבחירה האנושית וכל מה שהוא למעלה מזה, ההולך ומתגלה על ידי התעצמותה של הנשמה בזיוה המקורי </b>– ההשתוקקות הפנימית לשלמות ואחדות מעוררת את הבחירה הטובה שבאדם ואת הכוחות שלמעלה ממנו. <b>אי אפשר לה לנשמת החיים שתהיה מסתפקת בבקשת סדרים מעשיים, תיקונים בארחות החיים והחברה, ובהטבות מדיניות וקבוציות </b>– תיקון התרבות האנושית לא יכול להיות מושלם כשהוא מבוסס רק על סבלנות, חקיקת חוקים ותיקון חייו החומריים של האדם;<b> אמת הדבר, שבזמן שכל אלה הם במצב של קלקלה, מנועה היא מכמה אמצעיים שיוכלו לעזור לה להשלמתה החטיבית, אבל לא זאת היא מנוחתה ומגמת פניה </b>– ברור שכל עוד אלו אינם מתוקנים מצוי האדם בחיסרון גדול ומהותי, אך לא די בכך כי נשמת האדם דורשת השלמה עמוקה יותר. <b>את האורה האלהית, השלמות, המעשית והשכלית, הרגשית והתכונית, את השלמות במילואה היא מבקשת </b>– הנשמה האלוהית הדוחפת את פעולות האדם דורשת ממנו להתמלא בשלמות גופנית, מחשבתית, רגשית וערכית; שלמות אלוהית אינסופית. <b>מתקשרת היא </b>– הנשמה,<b> באור התשוקה העליונה, מתרפקת על אהבת יוצרה, מתרוממת היא ליהנות מזיו הרעיון, השכל והמחשבה, הדמיון והרגש, הקישור הנשמתי והשיקוע הנפשי בים  האורה של אור תורה ונר מצוה </b>– על ידי התורה והמצוות מתחבר האדם לנשמתו, למעשים נשגבים המעוררים את רגשותיו והחודרים לעומק חייו, לתכנים פנימיים ומהותיים, שנפשו מוצאת בהם סיפוק פנימי. רק כך יבוא האדם לתיקונו השלם.

<b>לוהַתְשׁוּקָה לִמְקוֹר הַחַיִּיםהחפץ האדיר של לאשתאבא בגופא דמלכא, לשוב אל מקור המציאות, העליונה, הטהורה, החפשית, האיתנה, במקור אור אין סוף, נטוע הוא בכל היקום, בכל היצור כולו. והוא הוא הכח היסודי המגלגל את כל תנועת ההויה, ההתפתחות, והמכונה המשכללת, המוציאה אל הפועל את כחותיה בכל עולם ובכל שדרה לפי ערכם, והוא הוא היסוד הפנימי, המניע את הגלגל התרבותי אשר לאדם, למפלגותיהם, ולגוייהם. והוא סובב והולך בכל היצור, לא יצא מכללו החלק היותר זעיר שבחלקים היותר קלילים שבההויות היותר דלולות מעבר מזה, ולא יעברו גבולו המוני עולמים נעלים ונערצים של שרפי קודש, אראלי שחק ואצילות יפעת רוממות קדשים מעבר מזה. תשוקת היש והחיים הפנימיים היא אך חזות הכל, חמדת הכל, תשוקת התשוקות וחמדת החמודות, לאור באור החיים, להכלל ביסוד המקורי של כל עז ההויה, לאשתאבא בגופא דמלכא.החפץ </b>– הרצון;<b> לאשתאבא בגופא דמלכא </b>– להישאב לגוף המלך, ובהקשר שלנו: להתחבר עם הרצון האלוהי;<b> האיתנה </b>– החזקה;<b> ההויה </b>– המציאות;<b> שדרה </b>– קומה;<b> ולגוייהם </b>– ולעמים השונים;<b> דלולות </b>– חלושות, זעירות;<b> שרפי קודש </b>– כוחות עליונים (מלאכים) שחורכים את המציאות;<b> אראלי שחק </b>– כוחות עליונים וחזקים שמצויים בשחקים שמעלינו;<b> ואצילות יפעת </b>– רוחניות מלאת יופי;<b> חזות </b>– מטרת.

<b>החפץ האדיר של לאשתאבא בגופא דמלכא, לשוב אל מקור המציאות, העליונה, הטהורה, החפשית, האיתנה, במקור אור אין סוף, נטוע הוא בכל היקום, בכל היצור כולו </b>– הרצון האדיר להתחבר עם "גוף המלך" היינו להידבק במקור האינסופי-אלוהי של המציאות – הוא הכוח המרכזי המקנן ביקום הכללי ובכל יצור פרטי. <b>והוא הוא הכח היסודי המגלגל את כל תנועת ההויה, ההתפתחות, והמכונה המשכללת, המוציאה אל הפועל את כחותיה בכל עולם ובכל שדרה לפי ערכם </b>– השתוקקות עמוקה זו היא הדוחפת את המציאות כולה, בכל מדרגה ומדרגה שלה, להתרבות ולהוציא עצמה אל הפועל; <b>והוא הוא היסוד הפנימי, המניע את הגלגל התרבותי אשר לאדם, למפלגותיהם, ולגוייהם </b>– זהו הבסיס לכל ההתעלות התרבותית והמוסרית באנושות בכללה ובאומות השונות. <b>והוא סובב והולך בכל היצור, לא יצא מכללו החלק היותר זעיר שבחלקים היותר קלילים שבההויות היותר דלולות מעבר מזה, ולא יעברו גבולו המוני עולמים נעלים ונערצים של שרפי קודש, אראלי שחק ואצילות יפעת רוממות קדשים מעבר מזה </b>– אין דבר שאיננו מושפע מהשתוקקות פנימית זו: החל מהיסודות החומריים והזעירים ביותר שבמציאות, וכלה במלאכים, הכוחות הרוחניים והאציליים ביותר שפועלים בעולם. <b>תשוקת היש והחיים הפנימיים היא אך חזות הכל, חמדת הכל, תשוקת התשוקות וחמדת החמודות, לאור באור החיים, להכלל ביסוד המקורי של כל עז ההויה, לאשתאבא בגופא דמלכא </b>– נמצא, שהשאיפה להידבק במקור האלוהי של המציאות היא הנקודה הפנימית שמניעה את הכל. 

<b>לזשְׁאִיפַת הַנֵצַחהויתנו הזמנית היא ניצוץ אחד מההויה הנצחית, של הוד נצח הנצחים, ואי אפשר להוציא אל הפועל את אוצר הטוב הגנוז בהתוכן של חיי הזמן רק על פי גודל התאמתו לחיי הנצחים. וזאת היא הכרה פנימית שרויה ברוח כל היקום, ולא יועילו כל מלחמות רוחניות להזיזה ממקומה, רק לפנות ביותר את הדרכים לפניה, ואפילו מה שכנגדה הוא גם כן בעומק האמת בעדה. הנצח הוא היסוד האיתן לכל חיים תרבותיים במלא מובנם. השאיפה אל הדר הנצח מנצחת את המות, 'ומוחה דמעה מעל כל פנים' (על פי ישעיהו כה, ח). האנשים הגדולים באים להמבוקשים היותר קטנים בדרכים של גדלות.הויתנו </b>– מציאותנו;<b> הגנוז </b>– הטמון;<b> חיי הזמן </b>– ההווה;<b> שרויה </b>– מצויה;<b> האיתן </b>– החזק, היציב;<b> להמבוקשים </b>– לדברים הנצרכים.

<b>הויתנו הזמנית היא ניצוץ אחד מההויה הנצחית, של הוד נצח הנצחים </b>– הקיום האנושי העכשווי הוא רק חלק קטן מהקיום הנצחי-אלוהי; <b>ואי אפשר להוציא אל הפועל את אוצר הטוב הגנוז בהתוכן של חיי הזמן רק על פי גודל התאמתו לחיי הנצחים </b>– ככל שהחיבור לנצח הדוק יותר, כך יתגלה הוא יותר בחיי האדם כבר בהווה. <b>וזאת היא הכרה פנימית שרויה ברוח כל היקום, ולא יועילו כל מלחמות רוחניות להזיזה ממקומה, רק לפנות ביותר את הדרכים לפניה, ואפילו מה שכנגדה הוא גם כן בעומק האמת בעדה </b>– מציאות זו איננה תלויה לבחירת האדם. נשמתו האלוהית של האדם מפעמת בו ודוחפת אותו בין כה וכה; כל הניסיונות לפגוע או להתנגד לפיתוח הנצח – היינו הטוב והישר באדם – לא רק שלא יועילו, אלא אף יהיו חלק מהתיקון שבסופו של דבר יבוא. <b>הנצח הוא היסוד האיתן לכל חיים תרבותיים במלא מובנם. השאיפה אל הדר הנצח מנצחת את המות, 'ומוחה דמעה מעל כל פנים' </b>– נמצא שהחיבור אל חיי הנצח הוא היסוד היציב, המקיים והמפתח את התרבות האנושית; והוא למעשה מנצח את המוות בכך שמחבר אותנו לעתיד האינסופי (ואזי המוות שנועד לשכלל את העולם, להסיר את הקיבעון האנושי ולפנות מקום לנשמות חדשות, אינו נצרך). <b>האנשים הגדולים באים להמבוקשים היותר קטנים בדרכים של גדלות </b>– בני האדם יתרגלו לחיות כל מעשה, אפילו הקטן ביותר בפרספקטיבה של נצח, כחלק מהחיבור אל האמת השלמה שעתידה להופיע. 

<b>לחהַטַּל הָעֶלְיוֹןאותו 'הטל של תחית המתים' (על פי זהר וארא כח) הוא עצמו אותו הנושא שמלאכי השרת חיים ומתקימים ממנו, חיים איתנים, חיים שאין עמם מות. ושפע החיים הללו הולך הוא ופועל את פעולתו, עובד הוא את עבודתו התדירית, להביא את העולם לידי מעמדו. ואין לך כל הטבה והארה שבעולם, מקטנה ועד גדולה, מחיצונה עד פנימית, שאינה עשויה דרגה של סולם לאושר החותם העליון, של תחית המתים, של נצחון הטוב המוחלט, לא רק במובן החברותי לבד בצמצומו, כי אם במובן הכללי של כל העולמים, ובמובן הפרטי של כל בריה, מגדולה ועד קטנה. ואותו הטל העליון, שסיגיו ומותרותיו הם הם הנותנים כח לכל מרץ החיים, עקרו ופנימיותו הוא הוא הגנוז בתורה, והתורה בהתגלמותה, גם בהסתעפות ההבטאה היותר חיצונה ומפוצלת, לכל ערכי החיים, והדמיונות המתוארים, היא היא התגלמות עצמית של אותו הטל העליון, שמחיה את המתים. "וכל המשתמש בטל תורה טל תורה מחייהו, 'כי טל אורת טלך'" (כתובות קיא, ב על הפסוק בישעיהו כו, יט).הטל </b>– טיפות לחות שנמצאות על הקרקע, ובהקשר שלנו: שפע ורעננות של חיים;<b> איתנים </b>– חזקים;<b> התדירית </b>– התמידית;<b> מעמדו </b>– מצבו השלם;<b> שסיגיו ומותרותיו </b>– הצדדים השליליים והמיותרים (לכאורה);<b> ההבטאה </b>– הביטוי.

<b>אותו הטל של תחית המתים הוא עצמו אותו הנושא שמלאכי השרת חיים ומתקימים ממנו, חיים איתנים, חיים שאין עמם מות </b>– בתורת הסוד מתואר שלעתיד לבא הקדוש ברוך הוא "יחייה מתים" באמצעות "טל". משמעות הדבר היא שלעתיד, יחדור לעולמנו שפע אלוהי ("טל") שיתקן את הרוח האנושית וישנה את תנאי החיים התרבותיים והפיזיים של האדם. המוות הכרוך בטבעו המוגבל של העולם כיום כבר לא יהיה נצרך ואפילו דברים שעבר זמנם בעולם הזה, ישובו לחיות. מאותו השפע, הכוחות הרוחניים ("מלאכי השרת") ניזונים כבר בהווה. הללו מחוברים אל הנצח, אל הרצון האלוהי ואין בהם מוות או כיליון. <b>ושפע החיים הללו הולך הוא ופועל את פעולתו, עובד הוא את עבודתו התדירית, להביא את העולם לידי מעמדו </b>– אמנם, גם אנחנו, בני האדם והעולם בכללותו, זוכים כעת ליהנות בסתר מ"הטל" האלוהי. קיימת השפעה תמידית של מוסר, אמת ואמונה שמקדמת כל העת את המציאות לתיקונה השלם. <b>ואין לך כל הטבה והארה שבעולם, מקטנה ועד גדולה, מחיצונה עד פנימית, שאינה עשויה דרגה של סולם לאושר החותם העליון, של תחית המתים, של נצחון הטוב המוחלט </b>– כל מעשה טוב, כל מצווה ולימוד חכמה, מקרבים את האדם אל העתיד שבו הטוב, האושר והמוסר יתגלה במציאות כולה; <b>לא רק במובן החברותי לבד בצמצומו, כי אם במובן הכללי של כל העולמים, ובמובן הפרטי של כל בריה, מגדולה ועד קטנה </b>– לא רק טוב במובן של חברה מתוקנת, אלא הטבה של המציאות הפיסיולוגית עצמה (בעלי חיים טורפים למשל ילכו ויתעדנו). <b>ואותו הטל העליון, שסיגיו ומותרותיו הם הם הנותנים כח לכל מרץ החיים, עקרו ופנימיותו הוא הוא הגנוז בתורה </b>– אותה השפעה אלוהית, ה"טל העליון", שישנה את העולמות לעתיד לבא כבר יורדת אלינו במידה מסוימת בהווה, והיא מצויה בתכני תורת ישראל. ממנה בני האדם מקבלים את הרצון ללמוד ולעשות, לפעול ולתקן את המציאות. <b>והתורה בהתגלמותה, גם בהסתעפות ההבטאה היותר חיצונה ומפוצלת, לכל ערכי החיים, והדמיונות המתוארים, היא היא התגלמות עצמית של אותו הטל העליון, שמחיה את המתים </b>– גם בתכני התורה שמתבטאים באופן מוגשם ובפרטי פרטי מפוצלים ויבשים לכאורה, בסיפורי התורה שנדמים כמעשים פשוטים – גנוז הרצון האלוהי, הטל המחיה את העולם. אם נעמיק בסודם נקבל שפע של ברכת שמיים: "<b>וכל המשתמש בטל תורה טל תורה מחייהו, 'כי טל אורת טלך'"</b>.

<b>לטאוֹר הַחַיִּיםהתענוג הנפלא של תחית המתים, באור החיים, של עדן העליון, של "טל אורות טלך" (ישעיהו כו, יט) , הוא משעשע את הצדיקים ומשמחם בשמחה עליונה תמיד, עד שכל ההפסקה שבין ההוה להעתיד הגדול הזה, וההרפתקאות שבינתים, אינה נחשבת אצלם למאומה, ובטלים הם ממש כניצוץ קטן לפני גלגל חמה. וכל אור גדול זה הושיטו לנו אבותינו בתיקון ברכת תחית המתים בתפלה. ועם כל גדלו וזהרו של תענוג עליון זה, כלא הוא נחשב לגבי ציור התענוג והשלמות של דעת עליון שבעליונים, זהו סוד חפץ ד' ואהבתו, שצדיקים קשורים בו, וכל נשמת ישראל בו דבקה, וכל התמצית של האורה האלהית, המחיה את כל הבריות, ומתקנתם לסעודה העליונה, שם היא שרויה. ואלו הצחצחות מתמלאים תמיד שעשועים נפלאים, מלאי הוד ועדנים, גוונים מגוונים שונים זה מזה, ומשפיעים ומופיעים בשפעת נחלים גדולים וימים רבים ואדירים זה על זה, וזכרם מתוק ונעים, מתוקן ומקובל, פותח שערי חסד ורחמים, אורה וישועה לעד.עדן </b>– שפע העדינות;<b> גלגל חמה </b>– שמש;<b> התמצית </b>– הריכוז;<b> ומתקנתם </b>– ומכינה אותם;<b> הצחצחות </b>– האורות המצוחצחים;<b> בשפעת </b>– בשפע.

<b>התענוג הנפלא של תחית המתים, באור החיים, של עדן העליון </b>– התיקון העתידי של העולם שבו כל מה שאבד ישוב ("תחיית המתים"), הוא התענוג שעליו מתנבא הנביא ש<b>"טל אורות טלך" </b>– שהטללים של הקדוש ברוך ירעננו ויחיו את העולם כולו, ו<b>הוא משעשע את הצדיקים ומשמחם בשמחה עליונה תמיד </b>– ממלא כבר עכשיו את נשמותיהם של הצדיקים שמתמלאים באושר אין סופי מעצם הצפייה בעולם עתידי זה. <b>עד שכל ההפסקה שבין ההוה להעתיד הגדול הזה, וההרפתקאות שבינתים, אינה נחשבת אצלם למאומה, ובטלים הם ממש כניצוץ קטן לפני גלגל חמה </b>– בכך הצדיקים מתרוממים מעל כל הבעיות שעוטפות את המציאות בהווה, הם מדלגים בקלילות אל העתיד, אל העולם הנצחי, וכל הקשיים והאתגרים שבדרך מתאפסים לעומת הוודאות בעתיד נפלא זה. <b>וכל אור גדול זה הושיטו לנו אבותינו בתיקון ברכת תחית המתים בתפלה </b>– את התעלות זו גנזו חכמים בברכה השנייה שבתפילת העמידה. בברכה זו אנו מתרוממים לספר בשבחו של מלך מלכי המלכים המביא את העולם אל היום הגדול של התיקון הרוחני, סילוק המוות והחייאת המתים.<b> ועם כל גדלו וזהרו של תענוג עליון זה, כלא הוא נחשב לגבי ציור התענוג והשלמות של דעת עליון שבעליונים </b>– למרות האושר הגדול שממלא אותנו החזון של תחיית המתים, הוא כאין וכאפס לעומת האושר האינסופי של הדבקות באלוהים, ש<b>זהו סוד חפץ ד' ואהבתו, שצדיקים קשורים בו, וכל נשמת ישראל בו דבקה, וכל התמצית של האורה האלהית, המחיה את כל הבריות, ומתקנתם לסעודה העליונה, שם היא שרויה </b>– הדבקות בה' חושפת את הרצון האלוהי המנהיג את העולם ומושיב אותנו למצב השלם ("סעודה עליונה"). ברצון נשגב זה גנוז כל האושר והתיקון שיהיה לעתיד, גם מעבר לתקופה הנפלאה של תחיית המתים. <b>ואלו הצחצחות מתמלאים תמיד שעשועים נפלאים, מלאי הוד ועדנים, גוונים מגוונים שונים זה מזה, ומשפיעים ומופיעים בשפעת נחלים גדולים וימים רבים ואדירים זה על זה, וזכרם מתוק ונעים, מתוקן ומקובל, פותח שערי חסד ורחמים, אורה וישועה לעד </b>– השלבים השונים של התעלות העולם ("הצחצחות"), הנובעים מההעמקה פנימית בסוד ההנהגה האלוהית את העולם, מגיעים מגוונים שונים המשתלבים זה בזה. יחד הם מרוממים את האדם למפגש חי עם הטוב והחסד הנצחיים. 

<b>מחֶזְיוֹן הַמָּוֶתהמות הוא חזיון שוא, טומאתו היא שקרו, מה שבני אדם קוראים מות הרי הוא רק תגבורת החיים ותעצומתם. ומתוך השקיעה התהומית בקטנות, אשר יצר לב האדם השקיע אותו בה, הרי הוא מצייר את תגבורת החיים הזאת בצורה מדאיבה וחשוכה, שהוא קוראה מות. מתעלים הם הכהנים בקדושתם מהקשבה שקרית זו, שאי אפשר להמלט ממנה כל זמן שהממשל הכזבי כל כך שולט בעולם, כי אם בהעברת העינים מהמחזה המביא את רשמי ההטעאה הללו אל הנפש, "על כל נפשות מת לא יבא" (ויקרא". כא, יא), "לנפש לא יטמא בעמיו" (שם שם, א).חזיון שוא </b>– אשליה; <b>תגבורת </b>– תוספת;<b> התהומית </b>– העמוקה;<b> מדאיבה </b>– כואבת;<b> הכזבי </b>– השקרי;<b> ההטעאה </b>– הטעות.

<b>המות הוא חזיון שוא </b>– מצד האמת המוות הוא אשליה;<b> טומאתו היא שקרו </b>– לבני האדם נדמה שהמוות מלמד על דעיכה של חיים ("טומאה"), אולם זהו שקר, כי<b> מה שבני אדם קוראים מות הרי הוא רק תגבורת החיים ותעצומתם </b>– למעשה המוות הוא מעצים את החיים, המוות משחרר את הנפש האנושית מהכלא הגופני שבו היא מצויה ומקרב אותה אל השלמות האלוהית בממד חיים עמוק יותר.<b> ומתוך השקיעה התהומית בקטנות, אשר יצר לב האדם השקיע אותו בה, הרי הוא מצייר את תגבורת החיים הזאת בצורה מדאיבה וחשוכה, שהוא קוראה מות </b>– המבט הקטנוני והחומרני מכיר רק במציאות הגופנית, ומכיוון שכך נדמה לו שהתעצמות החיים שנגרמת באמצעות המוות היא סוג של חידלון. <b>מתעלים הם הכהנים בקדושתם מהקשבה שקרית זו </b>– אנשי הקודש של עם ישראל, הכוהנים, נתבעים להתרומם למבט עליון יותר, ולכן נאסר עליהם קרבה אל המת, כי<b> אי אפשר להמלט ממנה </b>– מההסתכלות הקטנונית,<b> כל זמן שהממשל הכזבי כל כך שולט בעולם, כי אם בהעברת העינים מהמחזה המביא את רשמי ההטעאה הללו אל הנפש </b>– הדרך היחידה להתעלות למבט נצחי בעולם שהשקר שולט בו, היא בריחוק מהמפגש המזעזע עם המוות, ולכן נאמר לכהנים: "<b>על כל נפשות מת לא יבא</b>"; "<b>לנפש לא יטמא בעמיו</b>". 

<b>מאהַשִּׁחְרוּר מִיִּרְאַת הַמָּוֶתיראת המות היא מחלת האדם הכללית, הבאה בעקב החטא. החטא יצר את המות, והתשובה היא התרופה האחת להכחיד אותו מן העולם. כל עמל האדם סובב והולך הוא להנצל מן המות, ולא יבא למטרתו כי אם בהגדילו את נשמתו, ממקורה הפנימי. השיקוע בעפר החומריות, וההתלהבות הנפשית בכל ערכיה, הוא רק מגדיל את המות, וממילא הוא מוסיף יראה על יראתו, וכל מה שיתאמץ האדם שלא להתירא מפניו לא יועיל לו כלום, מאחר שהוא משקיע את כל הויתו בתוכנים כאלה, שמות שולט בהם, והוא מהרסם ומכלה אותם. איך לא יתפלץ הלב על יופי הנהפך לכיעור ועל חמדה שמתהפכת לבחילה. באין לחיים מטרה, המות מוכרח להיות מאוים, המלחמה נגדו לשוא היא, העזות מאומה לא תועיל. התרופות האמתיות שבהן העולם הולך ומשתחרר משעבוד המות הן גנוזות באוצר חיים, בנשמתא דאורייתא, המתגלה בכל גילוייה, והולכת ומסתתרת בחביון עזה. ראש לכל התרופות היא אריכות ימים, אריכות ימים בכדי השעור המספיק לטבעו של אדם, הרוחני והחמרי, האישי והמשפחתי, העולמי והמדיני. כשברכה זאת מתפשטת בעולם, הולכת היא צורת המות, המטלת אימה, ומתבטלת, ותחתיה באה צורה של חזיון הויה, הראוי להערך בערכו האמתי. ואז איננו עוד משבש את הדעות, והבינה חוזרת להתגלות, איך שלא יש כאן מות כלל, על פי אותו הציור המדכא וההרוס, שהוא שוכן בלב החיים לדכאם, ומסתכלים ביום המיתה ואומרים שירה, "ד' אלהי גדלת מאד הוד והדר לבשת" (תהילים קד א, א). אריכות הימים באה על ידי תיקון החיים, בכל מובנם, וביחוד בהמובן המוסרי ההולך ומתרחב, הולך ומתעמק בכל השבילים, שהם מתפצלים ממנו. רוח המוסר העליון, הממדד את החיים בערכם, חי הוא ושוכן בנפש, על פי אותה המדה שהחיים מושקפים ממנו באורם, ולא יוכלו החיים להשקף באורם המלא, כי אם בדעת אל חי, מקור חכמה, חסד וגבורה, המאוחדים. מועיל הוא גם כן פתוחו של הרוח הלאומי, במה שהאדם מרגיש את אושר הקיבוץ הכללי בהרגשה חיה פנימית, ושמח בשמחת האומה, בתור אבר מאבריה, שבזה פחד המות מצד מראה הכליון החמרי שלו מתקלש, שהרי נשארה היא האומה בדורותיה, שבה כל מעיניו. אבל אין זאת עצמותה של ההצלה מיראת המות, שהרי סוף כל סוף העצמיות הפרטית מתבהלת משידוד מהותה. עצם ההדרכה להסרת יראת המות צריכה לבוא על ידי ההתרגלות של אהבת החיים בערכם האמיתי. כל זמן שהכל מדומדם, וחשבון החיים בא רק במהומה, אי אפשר להמדות שתזוקקנה, וממילא אי אפשר שהחיים יהיו נאהבים. כל ענין אהבת החיים בא רק על ידי הפחד הדמיוני מהמות, ואי אפשר כלל לדבר על דבר הסרת יראה זו, שהיא מלח החיים. אמנם לא תמיד צריכים החיים לעמוד במדרגה זו הפחותה, עד שאין ערכם נמצא בעצמם, כי אם ביראת הפכם. על ידי קדושת החיים בתכנם העליון, אפשר לבא לאהבת החיים העצמותית. לזה אמנם צריך שיגלה בנפש ערכו של הכלל, כלומר המציאות בכל היקפה, האדם ונשמתו, ערך הרצון הטוב, והמוסר המוחלט, בתכונת הנצח, ערכה של ההרמוניה הרוחנית עם החיים וההויה המגושמת. וזה כבר כולל חלק חשוב מהתוכן של חכמת האלהות והכרותיה הפנימיות. היסוד מונח בעילוי הרצון והתעמקותו במעמקה של ההכרה, זיווגו עמה והתאחדותו המוחלטת בקרבה. סוד הסרת הערלה הוא עליית חפץ החיים למדה העליונה המגמתית, עד שכל הנטיה ההולדית, וכל סעיפיה הרוחניים, המקושרים עמה, כל המון הרומנטיקה וכל ענפיה, כולם הם סעיפי הקודש של חוסן חפץ החיים, עד כדי להמציאו מתוך ההעדר במרום עז וטהרת חשק, המטביע את נעימת האהבה בכל היקום. החיים כשהם מוכרים בערכם הטוב, הם בעצמם מסירים הם את התבלול מעיני ההכרה, המעכב בעד הבירור של ידיעת המהות הרוחנית וערכי חייה המוחלטים. אז מתחיל העולם הרוחני להשתרע בכל הוד מילואו, מרגיש הוא אז בקרבו את עצמו וחופשו, והחיים הנשמתיים מתגלים, לא רק בתור איזה שריד של חיים גופניים, שהם הנראים כהמלאים, אלא בתור גודל עצמי, שרק ניצוץ וצל של חיים הנם החיים של קישור הגוף ותנאיו ההוים לעומתו. באופן זה כשהאמצעיים הצדדיים גם כן עוזרים, כשהמעמד האיקונומי, המשפחתי, הלאומי, ועצם שביעתם של החיים הטבעים, בא עמו, סר פחד המות לגמרי, ונהפך הוא למקור שמחה ובטחון "וחסה במותו צדיק" (משלי יד, לב). וכשתכונת חיים כזאת מתפשטת בעולם, בא השחרור ממלאך המות, במרום מילואו. ומעמד חיים כמו אלה, אפשר להכשיר את העולם אליהם. אבל לא היחיד יעצר כח לזה כי אם האומה, אומה בין האומות, אומה קדושה מופתית, אומה נבחרה, הסגולה מכל העמים, שבניה בנים לד' אלהיהם הם, הם הם המצווים על "לא תתגדדו ולא תשימו קרחה בין עיניכם למת, כי עם קדוש אתה לד' אלהיך ובך בחר ד' אלהיך להיות לו לעם סגלה מכל העמים אשר על פני האדמה" (דברים יד, א-ב), ולהעביר המות, שהוא חרפה לעם קדוש, וכל מוראיו ועצבונותיו, שהיא תחלת התרבות המכוננת, המאשרת את החיים בכל תפקידיהם. לזה הננו נקראים, ובשביל כך אנו נלחמים, וכל הנפילות אשר נפלנו לא יתיקו רגלינו מהמטרה העליונה, הנשואה בנשמתנו, בא נבא אליה, דרך כל השלבים, ודרך כל השבילים המסובכים, אבל בא נבא לאותה החירות אשר עבורה הננו חיים.להכחיד </b>– להעלים;<b> השיקוע </b>– ההתבוססות;<b> הויתו </b>– מציאותו;<b> בתוכנים </b>– ברעיונות;<b> יתפלץ </b>– יזדעזע<b>; העזות </b>– החוצפה;<b> בנשמתא דאורייתא </b>– בנשמת התורה;<b> בחביון עזה </b>– בעוצמתה הנסתרת;<b> וההרוס </b>– ומלא ההריסה;<b> הממדד </b>– המעריך;<b> הכליון </b>– הסוף, ההרס;<b> מתקלש </b>– נחלש;<b> משידוד </b>– מהרס;<b> מדומדם </b>– חומרני (מלשון 'דומם');<b> מלח </b>– טעם;<b> ביראת הפכם </b>– בפחד מההפך מהם;<b> היקפה </b>– מרחבה;<b> המגושמת </b>– החומרית;<b> הערלה </b>– האטימות;<b> חפץ </b>– רצון;<b> ההולדית </b>– המינית (שמביא להולדת ילדים);<b> ההעדר </b>– החיסרון;<b> התבלול </b>– הערפל;<b> להשתרע </b>– להתפרס;<b> ההוים </b>– העכשוויים;<b> האיקונומי </b>– הכלכלי;<b> שביעתם </b>– מילואם;<b> במרום </b>– בשיא;<b> הסגולה </b>– הנבחרת;<b> מוראיו </b>– פחדיו;<b> המכוננת </b>– הבסיסית;<b> המאשרת </b>– המחזקת; <b>יתיקו </b>– יזיזו, יסיטו.

<b>יראת המות היא מחלת האדם הכללית, הבאה בעקב החטא </b>– הסיבה עבורה האנושות מפחדת ממוות היא בעקבו חטא אדם הראשון;<b> החטא יצר את המות, והתשובה היא התרופה האחת להכחיד אותו מן העולם </b>– בספר בראשית מתואר שלולא נכשלו אדם וחווה בחטא עץ הדעת לא היה מתים. נמצא שהמוות איננו מוכרח אלא הוא תולדה של חטאו היסודי של האדם; ממילא, כדי להעביר אותו יש לשוב בתשובה עמוקה ויסודית.<b> כל עמל האדם סובב והולך הוא להנצל מן המות, ולא יבא למטרתו כי אם בהגדילו את נשמתו, ממקורה הפנימי </b>– בני האדם עסוקים בדרכים שונות בהתמודדות עם המוות ובהארכת תוחלת החיים. אמנם, הטיפול השורשי הוא טיפול רוחני ולא רק בריאותי. רק כשיחשוף האדם את מעמקי חייו, יעלם המוות מהעולם. <b>השיקוע בעפר החומריות, וההתלהבות הנפשית בכל ערכיה, הוא רק מגדיל את המות, וממילא הוא מוסיף יראה על יראתו </b>– ככל שאדם מתלהב יותר מחייו החומרניים הוא רק מוסיף בעצמו פחד מן המוות,<b> וכל מה שיתאמץ האדם שלא להתירא מפניו לא יועיל לו כלום, מאחר שהוא משקיע את כל הויתו בתוכנים כאלה, שמות שולט בהם, והוא מהרסם ומכלה אותם </b>– מכיוון שאדם מרגיל עצמו להתמכר לחיים חומרניים ושטחיים, הרי שאינו מצליח להשתחרר מן הפחד שהמוות יבוא ויהרוס אותם; ואכן, <b>איך לא יתפלץ הלב על יופי הנהפך לכיעור ועל חמדה שמתהפכת לבחילה </b>– אם אדם מביט על החיים כמציאות חומרנית לבדה, המוות אכן מעורר תחושות אדירות של פחד ותסכול על היופי והטוב שלכאורה פוסקים בעת המוות.<b> באין לחיים מטרה, המות מוכרח להיות מאוים, המלחמה נגדו לשוא היא, העזות מאומה לא תועיל </b>– כאשר לא מוצאים משמעות לחיים, אזי המלחמה והמרד כנגד פחד המוות נועדה מראש לכישלון: העונג החומרי, הכיבודים החברתיים ואפילו הערכים האנושיים – כולם כלים ועוברים, והמוות מחכה בפתח. <b>התרופות האמתיות שבהן העולם הולך ומשתחרר משעבוד המות הן גנוזות באוצר חיים, בנשמתא דאורייתא, המתגלה בכל גילוייה, והולכת ומסתתרת בחביון עזה </b>– הדרך היחידה להשתחרר מחרדת המוות היא להידבק בנשמת תורת ישראל, על גילוייה השונים (מצוות, מעשים טובים וכדומה); התכנים התורניים, בעוצמתם הנסתרת, רק הם יכולים להעניק משמעות אמיתית לחיי האדם. <b>ראש לכל התרופות </b>שגנוזות בתורה <b>היא אריכות ימים, אריכות ימים בכדי השעור המספיק לטבעו של אדם, הרוחני והחמרי, האישי והמשפחתי, העולמי והמדיני </b>– הדבקות בערכים התורניים מעניקה "אריכות ימים" לאדם היינו משמעות לחייו הרוחניים, החומריים, הפרטיים, המשפחתיים, הטבעיים והפוליטיים.<b> כשברכה זאת מתפשטת בעולם, הולכת היא צורת המות, המטלת אימה, ומתבטלת, ותחתיה באה צורה של חזיון הויה, הראוי להערך בערכו האמתי </b>– ככל שערכי התורה יתפשטו באנושות כך נביט על המציאות כפי שהיא באמת, כגילוי אלוהי ערכי, ולא כחיי חומר זמניים הרדופים בפחד מן המוות.<b> ואז</b> המוות<b> איננו עוד משבש את הדעות, והבינה חוזרת להתגלות, איך שלא יש כאן מות כלל, על פי אותו הציור המדכא וההרוס, שהוא שוכן בלב החיים לדכאם </b>– במצב המתוקן, שבו הבינה שולטת, מתברר שמצד האמת אין כלל מוות (במשמעות של כיליון מוחלט),<b> ומסתכלים ביום המיתה ואומרים שירה "ד' אלהי גדלת מאד הוד והדר לבשת</b>" – המוות לא יצטייר כאירוע חריג וטראומתי אלא כשלב מתבקש בסדר החיים של האדם. על מוות כזה אמר דוד שירה שכן ניכר שהוא חלק מתיקונו הרוחני של האדם. <b>אריכות הימים באה על ידי תיקון החיים, בכל מובנם, וביחוד בהמובן המוסרי ההולך ומתרחב, הולך ומתעמק בכל השבילים, שהם מתפצלים ממנו </b>– "אריכות הימים" המובטחת בתורה מתבטאת בתיקון חיי האדם שהולכים ומשתכללים, הן במובן הפיזי, ועוד יותר במובן המוסרי; <b>רוח המוסר העליון, הממדד את החיים בערכם, חי הוא ושוכן בנפש, על פי אותה המדה שהחיים מושקפים ממנו באורם, ולא יוכלו החיים להשקף באורם המלא, כי אם בדעת אל חי, מקור חכמה, חסד וגבורה, המאוחדים </b>– המוסריות העליונה, שמעניקה לחיים את ערכם המדוד והמדויק, מאפשרת לחיות בצורה נכונה ומאוזנת, בחכמה, בגבורה ובמתן חסד; ליהנות מהטוב שבחיים עצמם ולא מתאוות חולפות וסוערות. <b>מועיל הוא גם כן פתוחו של הרוח הלאומי, במה שהאדם מרגיש את אושר הקיבוץ הכללי בהרגשה חיה פנימית, ושמח בשמחת האומה, בתור אבר מאבריה, שבזה פחד המות מצד מראה הכליון החמרי שלו מתקלש, שהרי נשארה היא האומה בדורותיה, שבה כל מעיניו </b>– דרך נוספת להתמודדות עם החשש מהמוות היא חיבור לעם ישראל. כשהאדם מחובר להיסטוריה הנצחית של עמו, החשש לגורלו האישי נחלש (כי האומה נותרת לנצח) וממילא גם הפחד מהמוות פחות דומיננטי בחייו. <b>אבל אין זאת עצמותה של ההצלה מיראת המות, שהרי סוף כל סוף העצמיות הפרטית מתבהלת משידוד מהותה </b>– אולם גם החיבור אל האומה לא מסלק את חרדת הקיום האישית שכן הדאגה של האדם לעצמו היא התופסת את עיקר הנפש. אם כן, מה הוא הפתרון השלם? <b>עצם ההדרכה להסרת יראת המות צריכה לבוא על ידי ההתרגלות של אהבת החיים בערכם האמיתי </b>– כדי לא לפחד מכיליון הגוף, מהמוות, צריך להתייחס אל החיים במבט שונה לחלוטין. <b>כל זמן שהכל מדומדם, וחשבון החיים בא רק במהומה, אי אפשר להמדות שתזוקקנה, וממילא אי אפשר שהחיים יהיו נאהבים </b>– כשהאדם מחובר יוצר מדי אל החוויות החושיות (עסוק בדברים 'דוממים'), אל השאיפה לכבוד ופיתוח תדמית מוצלחת, הוא יתקשה להסביר מה טוב בחייו.<b> כל ענין אהבת החיים</b> אצל אדם כזה<b> בא רק על ידי הפחד הדמיוני מהמות, ואי אפשר כלל לדבר על דבר הסרת יראה זו, שהיא מלח החיים </b>– בעומק העניין כל טעם החיים שלו נובע רק מן הפחד למות; הכוח המרכזי שמניע את חייו הוא הניסיון לדחות את הסוף הבלתי נמנע. ברור שכאשר על החיים סובבים סביב תחושה שכזו אי אפשר להיפרד מהחרדה הקיומית שמלווה את האדם בכל עת. <b>אמנם לא תמיד צריכים החיים לעמוד במדרגה זו הפחותה, עד שאין ערכם נמצא בעצמם, כי אם ביראת הפכם. על ידי קדושת החיים בתכנם העליון, אפשר לבא לאהבת החיים העצמותית </b>– כשהאדם מבין שעיקר החיים הוא הקדושה – עולם הרוח, המעשה הטוב והישר, החסד והמידות הטובות – שמח הוא מכל פעולה ערכית ולו הקטנה ביותר. זוהי אהבת החיים מצד עצמם, חיים נפלאים שלא יסתיימו גם אחרי יעזוב האדם את גופו. <b>לזה אמנם צריך שיגלה בנפש ערכו של הכלל, כלומר המציאות בכל היקפה, האדם ונשמתו, ערך הרצון הטוב, והמוסר המוחלט, בתכונת הנצח, ערכה של ההרמוניה הרוחנית עם החיים וההויה המגושמת</b> – מדרגת חיים שכזו דורשת העמקה ובירור יסודי בדבר מהותו של האדם. האדם צריך להבין שאת משמעות חייו יקבל בחיבור אל נשמתו, ברצון הטוב שמתחזק ומתעורר על ידי המוסר, התורה והמצוות – אלה מעניקים לו חיבור אל הנצח והרמוניה עם העולם הזה. <b>וזה כבר כולל חלק חשוב מהתוכן של חכמת האלהות והכרותיה הפנימיות </b>– מדרגה זו היא תוכן מרכזי בתורת הסוד. <b>היסוד מונח בעילוי הרצון והתעמקותו במעמקה של ההכרה, זיווגו עמה והתאחדותו המוחלטת בקרבה </b>– ככל שהאדם יתרגל לעצב את רצונו על פי הכרת האמת הנצחית שמעבר לחוש והרגש, כך יוכל להתחבר לחיי הנצח. אחת המצוות המחברות את האדם אל הנצח היא מצוות המילה: <b>סוד הסרת הערלה הוא עליית חפץ החיים למדה העליונה המגמתית, עד שכל הנטיה ההולדית, וכל סעיפיה הרוחניים, המקושרים עמה, כל המון הרומנטיקה וכל ענפיה, כולם הם סעיפי הקודש של חוסן חפץ החיים</b> – כשהאדם מסיר את הערלה הוא עסוק בתיקון הנטייה המינית של האנושות. הוא מרומם את רצון החיים (שניכר בשיאו בנטייה להוליד חיים) ואזי כל רגשות האהבה, והדחיפה היצרית מקבלות גוון נצחי וקדוש של רצון חיים חזק ועדין, <b>עד כדי להמציאו מתוך ההעדר במרום עז וטהרת חשק, המטביע את נעימת האהבה בכל היקום </b>– עד שרצון חיים זה (היצר המיני) 'מומצא מחדש' ומחולל מהפכה לטובה של אהבה והרמוניה בעולם כולו. <b>החיים כשהם מוכרים בערכם הטוב, הם בעצמם מסירים הם את התבלול מעיני ההכרה, המעכב בעד הבירור של ידיעת המהות הרוחנית וערכי חייה המוחלטים </b>– כשמכירים את החיים בצורתם הנכונה, כשמתענגים מחיי הרוח ולא מחוויות חושניות, מסולק מאליו מסך הערפל שמעכב את ההבנה העמוקה, הרוחנית והנצחית. <b>אז מתחיל העולם הרוחני להשתרע בכל הוד מילואו, מרגיש הוא אז בקרבו את עצמו וחופשו </b>– העולם הרוחני מתפרש במילואו, והאדם מרגיש את החופש העצמי שלו,<b> והחיים הנשמתיים מתגלים, לא רק בתור איזה שריד של חיים גופניים, שהם הנראים כהמלאים, אלא בתור גודל עצמי, שרק ניצוץ וצל של חיים הנם החיים של קישור הגוף ותנאיו ההוים לעומתו </b>– ואזי החיים הנשמתיים מתגלים כחיים האמיתיים (ולא כפי שנדמה היום שהחיים הממשיים הם חיי החומר), ומתברר שחיי הגוף והמציאות העכשווית הם רק צל של הנשמה הנצחית. <b>באופן זה כשהאמצעיים הצדדיים גם כן עוזרים, כשהמעמד האיקונומי, המשפחתי, הלאומי, ועצם שביעתם של החיים הטבעים, בא עמו, סר פחד המות לגמרי </b>– כשהכרה יסודית זו חודרת עוד ועוד בנפש האדם ותנאי החיים גם הם משתפרים ברווחה כלכלית, במסגרות משפחתיות וחברתיות תקינות ובשביעות רצון כללית – מתקבל המוות כחלק מסדר ההתעלות הטבעי של האדם; <b>ו</b>אדרבה, <b>נהפך הוא למקור שמחה ובטחון</b>, כדברי הפסוק "<b>וחסה במותו צדיק</b>". <b>וכשתכונת חיים כזאת מתפשטת בעולם, בא השחרור ממלאך המות, במרום מילואו </b>– ככל שמדרגה זו תהיה נחלת יותר ויותר אנשים כך נבוא למצב עליו ניבאו הנביאים שבו פחד המוות יסור מהמציאות. <b>ומעמד חיים כמו אלה, אפשר להכשיר את העולם אליהם </b>– מדרגת חיים מעין זו אינה רק משאת נפש מופשטת אלא מציאות ממשית שניתן להכשיר את האנושות אליה,<b> אבל לא היחיד יעצר כח לזה כי אם האומה, אומה בין האומות </b>– כדי שמדרגה נפלאה זו תיהפך לנחלת האנושות בכלל צריך שעם שלם ינחיל את המורשת הנפלאה הזו בהיסטוריה האנושית; <b>אומה קדושה מופתית, אומה נבחרה, הסגולה מכל העמים, שבניה בנים לד' אלהיהם הם, הם הם המצווים על "לא תתגדדו ולא תשימו קרחה בין עיניכם למת, כי עם קדוש אתה לד' אלהיך ובך בחר ד' אלהיך להיות לו לעם סגלה מכל העמים אשר על פני האדמה" </b>– אומה קדושה שמצווה שלא לשרוט ('להתגודד') ולתלוש שערות ראשם בזמן האבל, כלומר לא לשקוע בקטנות ואבל קיצוני למראה המוות הנתפס בעיני בשר כחידלון מוחלט,<b> ולהעביר המות, שהוא חרפה לעם קדוש, וכל מוראיו ועצבונותיו, שהיא תחלת התרבות המכוננת, המאשרת את החיים בכל תפקידיהם </b>– עם ישראל נבחר להנחיל את מורשת זו ולכן הוא מצווה להתרחק מן המוות ופחדיו ולאהוב את החיים בעצמם; לייסד תרבות של שמחה, יציבות ואושר. <b>לזה הננו נקראים, ובשביל כך אנו נלחמים, וכל הנפילות אשר נפלנו לא יתיקו רגלינו מהמטרה העליונה, הנשואה בנשמתנו, בא נבא אליה, דרך כל השלבים, ודרך כל השבילים המסובכים, אבל בא נבא לאותה החירות אשר עבורה הננו חיים </b>– התיקון השלם של האנושות הוא התפקיד הגדול של עם ישראל. בכל ההיסטוריה סבלנו מצרות וקשיים, מבית ומחוץ, מכישלונות והצלחות; כל המהלך הגדול הזה יוביל בסופו של דבר לתיקון העתידי של העולם, החופש מהשעבוד לגוף והאהבה לחיים הטובים. 

<b>מבחַיִּים עַד הָעוֹלָםהמות בא בעקב החטא, לולא החטא הקדמון, לולא הלך האדם אחרי תאותיו הבהמיות, היתה התחושה הרוחנית מופיעה עליו ברוב אורה. אין אנו מתחילים את התולדה האנושית מהגשמתו הגלויה של האדם, שבאה אחרי נפילה עמוקה. יסוד המציאות מתחיל באדם בהויתו העליונה, בהיותו מואר הארה רוחנית לפי תכונת עצם נשמתו. והנשמה במילוי החיים מוארה היא חוצה לגויתו ופנימה, היצירה הגופנית המרתקת את מאורה של הנשמה אל הגוף, והיא פועלת בו את פעולתה. לולא נפל האדם ברשת השכחה, ושאיפתו אל הגדולה העליונה, שהיא העבודה האלהית, עבודת גן עדן לעבדה ולשמרה, לא חדלה, והיא רק היא היתה מכשרת את המשכת החיים, אז החיים בעצמם, בהתאימם אל המטרה הנשאה הכללית, של הויתו של האדם האצילית, אינם צריכים להפסק. מדוע זה לא תתקשר הנשמה בגויה להחיותה תמיד, מדוע לא תמצא את כל מרחביה, בהיותה מנצחת על עבודתה החיה במרכזה הנשא, הגויה וכליה? רק מפני שכרע הרצון תחת המחשך של השעבוד השפל של העבדות הבהמית הגופנית, ורפש זה נטבע בו האדם עד אין מנוס. לא שאיפה רוממה ונצחית של יצירת חיים נשאים פועל בהעלאת נר החיים ביצירות גופיות, אלא כח אחר מעורב, "יצר סוכן" (מתוך פיוט "אמנם כן" לראש השנה), והתעוררות שפלה סמויה, על כן אין הקישור אמיץ, והמחשכים רבו. כפי ערכו של הזיכוך הרעיוני, תעלה יקרת הנשמה המופעת, ושלטונה על הגוף יגדל, אבל לנצח את המות לא תוכל, 'עטיו של נחש' (על פי בבא בתרא יז, א) מפעפע ומחלחל, עד אשר יפוח היום, והשאיפה העליונה תלך ותתגשם, הרצון הנשגב, של שכלול חיים שלמים ונשאים, יגדל ויגבר על כל נטיה, וההשפלה העבדותית, אשר לחומר ותנאיו הנלחצים, לא תהיה מעורבת בכח היצירה. הנשמות שבגוף תכלינה, נשמות חדשות, שהן למעלה מן הגוף, יוצרות אותו, מתרכזות בו, ושואפות ממנו ועל ידו למרומים נשאים מאד, הן יופעו, והתולדה שהקריאה אל חייה נובעת בפועל מחפץ רומם זה, של שאיפת יקיצה לחיים עליונים, היא תהיה המנצחת בעולם, לפניה יכרע המות ברך, ולא יזכר ולא יפקד, ובולע לנצח. המות מום הוא ביצירה, ישראל נועד להעבירו, חרפת עם הוא לנו, "וחרפת עמו יסיר מעל כל הארץ, כי ד' דבר" (ישעיהו כה, ח).התולדה </b>– ההיסטוריה;<b> מהגשמתו </b>– מחומריותו;<b> בהויתו </b>– במציאותו;<b> מוארה </b>– מוארת;<b> לגויתו </b>– לגופו;<b> המרתקת </b>– המחברת;<b> חדלה </b>– פסקה;<b> מכשרת </b>– מכינה;<b> הנשא </b>– המרומם;<b> וכליה </b>– ומכשיריה;<b> שכרע </b>– נכשל;<b> ורפש </b>– ולכלוך;<b> גופיות </b>– גופניות;<b> סוכן </b>– שולט;<b> והתעוררות שפלה </b>– ורצון יצרי נמוך;<b> אמיץ </b>– חזק;<b> יקרת</b>- גודל;<b> המופעת </b>– הגלויה, השולטת;<b> עטיו </b>– סיבתו;<b> מפעפע </b>– תוסס;<b> יפוח </b>– יסתיים;<b> שכלול </b>– תיקון;<b> הנלחצים </b>– המצומצמים;<b> תכלינה </b>– תיגמרנה; <b>והתולדה </b>– והתוצר;<b> מחפץ רומם </b>– רצון עליון;<b> יפקד </b>– ימצא;<b> ובולע לנצח </b>– ונעלם ('נבלע') לתמיד.<b> מום </b>– תקלה, כישלון.

<b>המות בא בעקב החטא </b>– מציאותם של המוות והחסרונות בעולם הם תוצר של נפילה מוסרית;<b> לולא החטא הקדמון, לולא הלך האדם אחרי תאותיו הבהמיות, היתה התחושה הרוחנית מופיעה עליו ברוב אורה </b>– לולא חטא האכילה מעץ הדעת ("החטא הקדמון") שהוא ביטוי לנטייה העקרונית של האנושות לגסות ולחומרנות, המציאות הרוחנית האינסופית הייתה שולטת במציאות וממילא לא היה מוות. לכן יש לדעת ש<b>אין אנו מתחילים את התולדה האנושית מהגשמתו הגלויה של האדם, שבאה אחרי נפילה עמוקה </b>– ההיסטוריה האנושית איננה מתחילה מבני אדם חומרניים, נופלים וכושלים במהותם, אלא<b> יסוד המציאות מתחיל באדם בהויתו העליונה, בהיותו מואר הארה רוחנית לפי תכונת עצם נשמתו, והנשמה במילוי החיים מוארה היא חוצה לגויתו ופנימה, היצירה הגופנית המרתקת את מאורה של הנשמה אל הגוף, והיא פועלת בו את פעולתה </b>– בעומק חייו של האדם מקננת נשמה טהורה המאירה  את החיים הגופניים, מהחוץ כלפי פנים; המציאות הגופנית היא רק הכלי שמאפשר לחבר את הנשמה אליו ולפעול בו. <b>לולא נפל האדם ברשת השכחה, ושאיפתו אל הגדולה העליונה, שהיא העבודה האלהית, עבודת גן עדן לעבדה ולשמרה, לא חדלה, והיא רק היא היתה מכשרת את המשכת החיים, אז החיים בעצמם, בהתאימם אל המטרה הנשאה הכללית, של הויתו של האדם האצילית, אינם צריכים להפסק </b>– אם האדם היה נשאר נאמן וקשוב לנשמתו, לשאיפות הנשגבות שבעומק חייו, הוא היה נשאר ב'גן עדן' ולא היה צריך למות. 'גן עדן' איננו מקום פיזי אלא מדרגת חיים מופלאה, במדרגה זו האדם טרוד בעיקר בעבודת ה', בפיתוח הנשמה האלוהית בחייו. במצב כזה, אין צורך להפסיק את החיים על מנת לשחרר את האדם מגופו, שכן החיים מותאמים אל המטרה הגדולה של חיים אציליים, אפילו בהיות האדם בגוף חומרי וגס. <b>מדוע זה לא תתקשר הנשמה בגויה להחיותה תמיד, מדוע לא תמצא את כל מרחביה, בהיותה מנצחת על עבודתה החיה במרכזה הנשא, הגויה וכליה? </b>– מדוע אם כן זהו אינו המצב כיום? למה הנשמה אינה מחוברת באופן תמידי עם הגוף, ומסוגלת לנהל את מרכז החיים באופן מרומם?<b> רק מפני שכרע הרצון תחת המחשך של השעבוד השפל של העבדות הבהמית הגופנית, ורפש זה נטבע בו האדם עד אין מנוס </b>– אלא שהאדם שקוע עד צוואר בחומרנות, בזוהמת החיים הבהמיים שהשתלטו על חייו, ואזי <b> לא שאיפה רוממה ונצחית של יצירת חיים נשאים פועל בהעלאת נר החיים ביצירות גופיות, אלא כח אחר מעורב, יצר סוכן, והתעוררות שפלה סמויה, על כן אין הקישור אמיץ, והמחשכים רבו </b>– במצב כזה מה שמניע את חיי האדם איננה שאיפה רוחנית לרומם את הגוף אלא היצר שולט ("סוכן") בו, ועל כן מתפרם החיבור שבים הנשמה לגוף. אמנם אין זה סוף הסיפור: <b>כפי ערכו של הזיכוך הרעיוני, תעלה יקרת הנשמה המופעת, ושלטונה על הגוף יגדל </b>– ככל שהאדם מתחבר לדעות טהורות יופיע יותר גודל הנשמה ותנהל את הגוף. זוהי אמנם התחלת ההתמודדות עם המוות,<b> אבל לנצח את המות לא תוכל, עטיו של נחש מפעפע ומחלחל </b>– בסופו של דבר, במצב היום, לא תוכל הנשמה לנצח את המוות לחלוטין כי החטא הקדמוני (שנגרם ב'עטיו של נחש') מצוי בבסיס המציאות <b>עד אשר יפוח היום </b>– עד היום שבו יסתלק ("יפוח")<b> העידן </b> ("היום") המוכר לנו,<b> והשאיפה העליונה תלך ותתגשם, הרצון הנשגב, של שכלול חיים שלמים ונשאים, יגדל ויגבר על כל נטיה, וההשפלה העבדותית, אשר לחומר ותנאיו הנלחצים, לא תהיה מעורבת בכח היצירה </b>– יגיעו ימים שבהם תהיה מהפכה רוחנית שתשחרר את האדם לחלוטין מהשיעבוד ליצרים הגסים והנשמה בלבד תיצור את חייו; <b>הנשמות שבגוף תכלינה, נשמות חדשות, שהן למעלה מן הגוף, יוצרות אותו, מתרכזות בו, ושואפות ממנו ועל ידו למרומים נשאים מאד, הן יופעו </b>– לעתיד לבא נשמות חדשות יופיעו, כאלו שהשתחררו מאחיזת הגוף ושולטות בו;<b> והתולדה שהקריאה אל חייה נובעת בפועל מחפץ רומם זה, של שאיפת יקיצה לחיים עליונים, היא תהיה המנצחת בעולם, לפניה יכרע המות ברך, ולא יזכר ולא יפקד, ובולע לנצח </b>– ורצון מרומם זה יצור שאיפה מחודשת של הנשמה לחיים עליונים, שמול שאיפה זו יעלם ('יבולע') המוות סופית מהחיים האנושיים. לסיום מסכם הרב: <b>המות מום הוא ביצירה, ישראל נועד להעבירו, חרפת עם הוא לנו </b>– המוות איננו טבעי אלא מום עובר. המוות הוא ביזיון לאנושות ובמיוחד לישראל, הוא מלמד על החטא הטבוע במציאות. תפקידו ההיסטורי של עם ישראל הוא להעביר אותו מהעולם, <b>ו"חרפת עמו יסיר מעל כל הארץ"כי ד' דבר"</b>.




<b>מאמר שלישיהָאַחְדות הַכּוֹלֶלֶתסדר אהַחַיּוּת הָאֱלֹהִית הָעוֹלָמִיתאאַחְדוּת הַהֲוָיָהכל ההויה כלולה היא בנקודה אחת. כל הגודל המצויר לנו, כל הריבוי וכל העושר, כל הריחוק וכל ההפלגה, הכל הוא ערכי, לעומת מדת הקוטן החלקית הקטנטנה שלנו, השרויה בציור הבוסרי שלנו. למופלג נחשוב, אם נאמר, שהאחדות של ההויה היא מענינת אותנו יותר מכל דבר, מפני שאנו חושבים, שהענינים השבורים והקטנים הם יותר מתאימים לנו, אבל זוהי טעות נוראה בערכנו. אין לנו דבר מקביל כי אם האחדות. הגודל, הרחב, הגובה, העומק, העליוניות, ההתנוצצות, ההתחדשות, הפוריות, הזרמיות, התעודדות חיי השירה וההכרה, ברקים תדיריים ומאורות מתחדשים לרגעים, כל אלה, בכל גדלם, אינם באמת כי אם נקודה זורחת אחת, נקודת ההויה, נטף של ניצוץ אלוהי. והערכים המשוים שלנו אינם כלל ערכים חיצוניים, כי אם פנימיים, עצמותיים. והעצמיות הלא היא הגודל האלהי, השיגוב הבלתי סופי, למעלה מכל גדרי כמות ואיכות. ולגבי ערך ערכים של אין ערוך זה, שהיא מדידת האמת, הכל הוא רק נקודה זעירה אחת, שאי אפשר כלל לצייר את אי איחודה. הכל הוא רק דוגמת אטם אחד, לעומת אור אין סוף. וזאת ההשערה היא המקרבת אותנו יותר אל בהירות האמת, מכל מיני ההזיות שעל דבר פירודים וריחוקים, ועולמות שונים, זמנים מופלגים, תקופות ודורות, וסבובי יצירות. הוי על קטנות נשמה כזאת, המתפלאת ומשתוממת על מה שהוא כל כך ראוי להיות, על מה שהוא כל כך מסודר וכביכול טבעי, שאלמלא הפעוטיות המלוה את הגאוה הגסה של אמרת הטבע וחכמתה, היה אפשר לומר ביטוי זה ביותר מנוחת לבב, ביותר מילוי נשמה.ההויה </b>– המציאות; <b>ההפלגה </b>– הגודל העצום; <b>ערכי </b>– יחסי; <b>הבוסרי </b>– הראשוני; <b>למופלג </b>– לשקר, לטעות גדולה; <b>מקביל </b>– שווה;  <b>תדיריים </b>– תמידיים; <b>הפוריות </b>– היצירתיות; <b>הזרמיות </b>– הזרימה;<b> נטף </b>– טיפה; <b>המשוים </b>– ההשוואתיים; <b>השיגוב </b>– הרוממות; <b>אין ערוך </b>– שאינו בר השוואה; <b>זעירה </b>– קטנה; <b>מופלגים </b>– עצומים; <b>הפעוטיות </b>– הקטנות; <b>אמרת הטבע </b>– התפיסה הטבעית-מדעית; <b>מנוחת לבב </b>– שלווה.
<b>כל ההויה כלולה היא בנקודה אחת </b>– מצד האמת, כל המציאות החומרית – על פרטיה האינסופיים – היא ביטוי לנקודה פנימית נשמתית. <b>כל הגודל המצויר לנו, כל הריבוי וכל העושר, כל הריחוק וכל ההפלגה, הכל הוא ערכי, לעומת מדת הקוטן החלקית הקטנטנה שלנו, השרויה בציור הבוסרי שלנו </b>– שאנו משתמשים בביטוי שהעולם הוא "גדול", בעל פרטים עצומים ופיזור אינסופי, זהו מושג יחסי אלינו ולתפיסת העולם הראשונית שלנו; אולם מצד האמת כל פרטי היקום מכונסים באחדות אחת, קטנה כמותית ובעלת איכות רוחנית. <b>למופלג נחשוב, אם נאמר, שהאחדות של ההויה היא מענינת אותנו יותר מכל דבר, מפני שאנו חושבים, שהענינים השבורים והקטנים הם יותר מתאימים לנו </b>– זוהי טעות מופלגת לחשוב שאנו מתעניינים באחדות של המציאות מסקרנות ובעניין אינטלקטואליים ותו לא, כי באמת השייכות הנפשית שלנו היא רק לעולם השבור והמפולג שנגלה מול עינינו, <b>אבל זוהי טעות נוראה בערכנו </b>– אמנם זוהי טעות, כי נשמתו של האדם קשורה אל האחדות הממלאת את הכל: <b>אין לנו דבר מקביל</b> לחיינו <b>כי אם האחדות </b>– חיינו מקבלים את שוויים רק בכך שהם יונקים מנקודת האחדות של המציאות; <b>הגודל, הרחב, הגובה, העומק, העליוניות, ההתנוצצות, ההתחדשות, הפוריות, הזרמיות, התעודדות חיי השירה וההכרה, ברקים תדיריים ומאורות מתחדשים לרגעים, כל אלה, בכל גדלם, אינם באמת כי אם נקודה זורחת אחת, נקודת ההויה, נטף של ניצוץ אלוהי </b>– כל התופעות שבעולם, הכמות האדירה של הבריות, האיכות שלהן, השינויים הבלתי פוסקים במציאות, היצירתיות וההתחדשות התמידית – כל אלה הם חלק מתוכנית אחת גדולה המצוירת בנקודה בודדת, המשך וגילוי של האחדות האלוהית. <b>והערכים המשוים שלנו אינם כלל ערכים חיצוניים, כי אם פנימיים, עצמותיים </b>– המדדים שאנו אמורים להשוות איתם דברים במציאות אינם אמורים להיות ערכים אנושיים-חומריים ("חיצוניים") אלא רוחניים-פנימיים ("עצמותיים"); <b>והעצמיות הלא היא הגודל האלהי, השיגוב הבלתי סופי, למעלה מכל גדרי כמות ואיכות </b>– והנוקדה הפנימית של המציאות היא האינסופיות האלוהית שאיננה נמדדת בערכי העולם הזה; <b>ולגבי ערך ערכים של אין ערוך זה, שהיא מדידת האמת, הכל הוא רק נקודה זעירה אחת, שאי אפשר כלל לצייר את אי איחודה, הכל הוא רק דוגמת אטם אחד, לעומת אור אין סוף </b>– אם נבחן את המציאות כולה בערכים אנושיים גודל או סגנון נמצא אין סוף של תופעות שונות, אולם נעמיק עד לשורשי המציאות, לרצון ה' שהוא מעל כל הערכים – נדמה הכל כאטום בודד לעומת אין סופיות זו. <b>וזאת ההשערה היא המקרבת אותנו יותר אל בהירות האמת, מכל מיני ההזיות שעל דבר פירודים וריחוקים, ועולמות שונים, זמנים מופלגים, תקופות ודורות, וסבובי יצירות </b>– תפיסה ("השערה")  רוחנית זו, המדמה את העולם כולו לנקודה אחת, מבטאת את האמת ומדויקת הרבה יותר מכל דמיונות ותפיסות עולם שמתארים את ההיסטוריה והמציאות כקרועים ומסוכסכים. <b>הוי על קטנות נשמה כזאת, המתפלאת ומשתוממת על מה שהוא כל כך ראוי להיות, על מה שהוא כל כך מסודר וכביכול טבעי </b>– רחמנות על בעלי התפיסות הקטנוניות שמתכחשים לאחדות שקיימת ביקום באופן כל כך פשוט וטבעי, <b>שאלמלא הפעוטיות המלוה את הגאוה הגסה של אמרת הטבע וחכמתה, היה אפשר לומר ביטוי זה ביותר מנוחת לבב, ביותר מילוי נשמה </b>– לולא המבט הקטנוני שמלווה את התפיסה המדעית היה ניתן לראות אחדות זו בשלוות נפש ובהזדהות מלאה.   
<b>בהָאַחְדוּת וְהַשִּׁוּוּיחכמת האמת מלמדת אותנו את האחדות העולמית, את הצד של השיווי שיש למצא בהויה כולה, עד למעלה למעלה, לדמוי הצורה ליוצרה, ואיך ללכת בדרך אורה זו בלי מכשול, הגשמיות והרוחניות, הציור והשכל, השפל והנישא, איך הם כולם תואמים, מתאחדים, ומוקשים, ועל כולם את הערך של הופעת החיים שלנו ביקום, ביצירה כולה, רוח האדם בעילויו, על ידי הכרה צלולה והתנשאות רצון מטוהר וגמור, המתנשא לבוא עד לכדי השלטת רצונו על ההויה מפני עוזו וחשיבותו של הראשון. זאת היא המגמה של הדבקות האלהית הבהירה, העולה מעל לכל המדעים המוגבלים, שרוח האדם המעורפל רואה אך בהם את עולמו הרוחני. איננו יכולים לחלק חילוק מוחלט בין מצוי למצוי, כי אם חילוק הדרגית. מתגלה לנו ההויה בכל הקיפה, מיצור היותר קטן עד ההופעה הרוחנית, המלאה גבורה גדולה ותפארת, מעוטרת בכתר חכמה בינה ודעת, מבלטת בגדולה את נצח הנצחים, ובגבורתה, המאגדת את כל ההפכים, את ההוד ההויתי, ובתפארתה, המלא דעת, מיסדת את יסוד הכל, מפרחת את פריחת הכל, כל הנשמות, הרוחות והנפשות, כל התנועות והחפצים, הרצונות וההסכמות, כל השאיפות וההתפעליות, וממציאתם בכל ערכיהם בקובץ אחד, סידור ממלכתי, "ד' מלך" (תהילים י, טז).חכמת האמת </b>– תורת הסוד; <b>השיווי </b>– ההשוואה שגרות לשיוויון; <b>ומוקשים </b>– ומושווים; <b>בעילויו </b>– במצבו המרומם; <b>צלולה </b>– בהירה; <b>והתנשאות </b>– והתעלות; <b>עוזו </b>– כוחו; <b>הדרגית </b>– מדורג; <b>ההויתי </b>– המציאותי.
<b>חכמת האמת מלמדת אותנו את האחדות העולמית </b>– לימוד תורת הנסתר מביא להכיר את אחדות שמצויה בכל היש; <b>את הצד של השיווי שיש למצא בהויה כולה, עד למעלה למעלה, לדמוי הצורה ליוצרה </b>– למרות שהעולם נדמה כשטף של תופעות מנוגדות, המבט הפנימי מסוגל לזהות את השורשים הרוחניים שמאחורי כל תופעה גשמית. ככל שמעמיקים עוד ועוד מגלים כיצד שורשים אלה קשורים זה בזה כל כך עד שמתברר לנו שמאחורי הבריאה ("צורה") מסתתר רצון ה' ("יוצר") המאחד את העולם. <b>ואיך ללכת בדרך אורה זו בלי מכשול, הגשמיות והרוחניות, הציור והשכל, השפל והנישא, איך הם כולם תואמים, מתאחדים, ומוקשים, ועל כולם את הערך של הופעת החיים שלנו ביקום, ביצירה כולה, רוח האדם בעילויו, על ידי הכרה צלולה והתנשאות רצון מטוהר וגמור, המתנשא לבוא עד לכדי השלטת רצונו על ההויה מפני עוזו וחשיבותו של הראשון </b>– וכיצד לצעוד בשבילי חכמת האמת – היינו להכיר כיצד מאוחדים הממד הגשמי והממד הרוחני; הדמיון והשכל; וכיצד במרכז הבריאה עומד האדם שבאחדות כוחותיו משפיע הוא רוח של אחדות וטהרה במציאות כולה – <b>זאת היא המגמה של הדבקות האלהית הבהירה, העולה מעל לכל המדעים המוגבלים, שרוח האדם המעורפל רואה אך בהם את עולמו הרוחני </b>– זוהי המטרה של הדבקות בה' שהנחילה לנו חכמת האמת, והיא מתעלה מעל כל השקפה אנושית מצומצמת. מכל האמור עולה ש<b>איננו יכולים לחלק חילוק מוחלט בין מצוי למצוי, כי אם חילוק הדרגי </b>– כשחושפים את האחדות המצויה בכל הבריאה, מתברר שמצד האמת ההבדל בין הברואים השונים הוא רק של דרגות שונות; וכך <b>מתגלה לנו ההויה בכל הקיפה: מיצור היותר קטן עד ההופעה הרוחנית </b>– חכמת הקבלה מסדרת את העולם כך שהכל מתאחד, מהיצור הקטן ביותר ועד השורשים הרוחניים הנשגבים ביותר. ההוויה <b>מלאה גבורה גדולה ותפארת</b> שיוסברו להלן, ו<b>מעוטרת בכתר חכמה בינה ודעת </b>– ויונקת מחכמה נשגבה; וביתר פירוט: <b>מבלטת בגדולה את נצח הנצחים, ובגבורתה, המאגדת את כל ההפכים, את ההוד ההויתי, ובתפארתה, המלא דעת, מיסדת את יסוד הכל, מפרחת את פריחת הכל </b>– המציאות כוללת "גדולה" של אינסוף פרטים; "גבורה" המתייחסת לכל פרט ופרט בהוויה ומחברת אותם בהרמוניה נשגבת ("הוד"); ו"תפארת" שמפריחה את כל הפרטים ומוציאה אותם מן הכוח אל הפועל; <b>כל הנשמות, הרוחות והנפשות, כל התנועות והחפצים, הרצונות וההסכמות, כל השאיפות וההתפעליות, וממציאתם בכל ערכיהם בקובץ אחד, סידור ממלכתי </b>– המציאות הפנימית יוצרת את התנועה האין סופית של הנפשות והנשמות לאחדות כאילו היו חלק ממלכה שלמה ומאוחדת; כדברי הפסוקים: "<b>ד' מלך</b>". 
<b>גהוֹפָעַת כְּלָלוּת הַהֲוָיָההשכלה פשוטה וישרה היא שכל המאורעות שבעולם, כל היצורים, כל מעשיהם, וכל פרטי עניניהם, טבעיהם, תכונותיהם, מדותיהם, ארחות חייהם, החמריים, וקל וחומר הרוחניים, הכל הוא תמצית מההופעה של כללות ההויה. ויש הכנה בשכל ובכח ההשערה הרוחנית למצא את השרשים במקורם. וזהו יסוד "סוד ד' ליראיו" (תהילים כה, יד), והדבקות העליונה, ברום ערכה. התכלית האחרונה של כל ההויה כולה הוא גילוי אור ד', ברום תענוגו העליון, באחדות עליונה כזאת, שלא יהיה שום ניצוץ חיים שהיש העצמי שלו לא יתעלה למעלה הרוממה מכל רוממות זאת. ואז יהיה העילוי של כל ההויה כולה זורח בכל פרט ופרט בפני עצמו, כדוגמא של אספקלריא, שכל מה שעומד נגדה מוזרח ונראה בה, ואין קץ לאושר גדול זה. ומשום כך צריכה היא ההויה להפרד בתחלה לחלקים היותר קטנים, וצריכות שבירות גדולות לצאת אל הפועל כדי להפריד את הנקודות. ואחר צחצוחם וזיכוכם, הלא תהיה כל נקודה כוללת כל היש כלו, והכל מלא אור ד' וכבודו.ארחות </b>– דרכי; <b>ההויה </b>– המציאות; <b>ובכח ההשערה </b>– וביכולת המבט, שאר הרוח; <b>ברום </b>– בשיא; <b>התכלית </b>– המטרה; <b>אספקלריא </b>– מראה; <b>צחצוחם </b>– ניקיונם.
<b>השכלה פשוטה וישרה היא שכל המאורעות שבעולם, כל היצורים, כל מעשיהם, וכל פרטי עניניהם, טבעיהם, תכונותיהם, מדותיהם, ארחות חייהם, החמריים, וקל וחומר הרוחניים, הכל הוא תמצית מההופעה של כללות ההויה </b>– מבט פשוט על המציאות מבין שכל תופעה במציאות – חומרית וקל וחומר רוחנית – אינה עומדת בפני עצמה, אלא היא חלק מרצון אלוהי כולל ונשגב. <b>ויש הכנה בשכל ובכח ההשערה הרוחנית למצא את השרשים במקורם </b>– באמצעות הפוטנציאל השכלי ושאר הרוח ניתן לחשוף את יסודות הרצון האלוהי המחוללים את היש. <b>וזהו יסוד</b> כוונת הפסוק "<b>סוד ד' ליראיו</b>", <b>והדבקות העליונה, ברום ערכה </b>– הכרת יסודות אלו היא הסוד שנחשף לצדיקים, והקשר אל יסודות אלו הוא הדבקות בה' במדרגתה העליונה. <b>התכלית האחרונה של כל ההויה כולה הוא גילוי אור ד', ברום תענוגו העליון, באחדות עליונה כזאת, שלא יהיה שום ניצוץ חיים שהיש העצמי שלו לא יתעלה למעלה הרוממה מכל רוממות זאת </b>– המטרה הסופית של הבריאה היא לגרום שלא יהיה פרט במציאות שאינו מחובר אל הכלל האלוהי, אל שורש המציאות. <b>ואז יהיה העילוי של כל ההויה כולה זורח בכל פרט ופרט בפני עצמו, כדוגמא של אספקלריא, שכל מה שעומד נגדה מוזרח ונראה בה, ואין קץ לאושר גדול זה </b>– ואזי כל פרט יהיה זורח בפני עצמו, כדוגמת מראה זוהרת שכל אובייקט העומד מולה קורן, כך פרטי המציאות יתמלאו בטוב ובאושר כשהרצון האלוהי יתאחד עמם. <b>ומשום כך צריכה היא ההויה להפרד בתחלה לחלקים היותר קטנים, וצריכות שבירות גדולות לצאת אל הפועל כדי להפריד את הנקודות </b>– המקובלים מלמדים שאף על פי שכל פרטי הבריאה נדמים לעינינו  מפורדים זה מזה ומנותקים מהשורש האלוהי – בתחילה לא היה זה כך: בראשית הבריאה הכל היה מכונס ברצון ה', והיה טשטוש בין הפרטים; לשם כך "נשבר" החיבור בין הבורא למציאות ומכוחו נבראו אין-סוף של פרטים; <b>ואחר צחצוחם וזיכוכם, הלא תהיה כל נקודה כוללת כל היש כלו </b>– מטרתה של שבירה זו איננה ליצור פירוד בבריאה אלא להעצים את העמדה של כל יצור לעצמו; ולאחר החיבור המחודש עם שורשו יאיר כל פרט באור יקרות, <b>והכל מלא אור ד' וכבודו</b>.

<b>דהָאַחְדות הַכּוֹלֶלֶת הָאֱלֹהִיתקושי גדול יש בהציור של השגת אלהות ויחוסה להעולם ולכל הנבראים כולם, על פי הציור של ההויה האלהית מחוץ לההויה של העולם, אז נראה הדבר כאלו איזה הצלחה עמדה, שהאלהים יהיה בחיובו המאושר מהכל, וכל הנבראים הם החסרים, ממניעת הצלחתם, להיות כאלהים. ומפני זה יש נטיה בנפש להציור של האחדות הכוללת, המכרת רק את האלהות, ויודעת גם כן שכל גילוי פרטי איננו ענין האלהות, כי אם הכל, ומקור הכל, ומה שהוא למעלה למעלה מזה. אבל מה שמחלק את הגילוי הפרטי מאלהות, איננו ענין של אמת מצד עצמו, אלא סמיות עינים שלנו גורמת כן, שאיננו מכירים כי אם את הפרטיות, ואנו בעצמנו מציאותנו הפרטית בחסרונותיה היא סמיות עינים. אבל גם דעה זו אינה מתאימה לכל יתר תנאי האושר הכמוסים בגנזי הלב. מה שהוא מישב את הדעת הוא יסוד האושר שבחופש, הצדק החפשי המלא, הטוב המוחלט, החפשי שנוטה בחופשו אל הטוב, הוא מחויב המציאות, וכל יחיד יכול להתעלות בעצם חופשו אל מקור החפץ הטוב, וכשירצה את הטוב המוחלט, 'ישתאב בגופא דמלכא' (על פי זהר ריז, ב), ולא תהיה שום הבדלה בינו ובין אלהיו. "כי אם עונתיכם היו מבדלים בינכם לבין אלהיכם" (ישעיהו נט, ב). חוזרים אנו לפי זה, שההויה האמתית היא האלהות, וכל ההויה הירודה ממעלת אלהים עליון איננה כי אם ירידת הרצון בבחירתו הבלתי שלמה, וזה גורם תוספת של גרעון. וסוף כל סוף שכל הטומאה תכלה, והרצון מתוך חופשו יתעלה אל הטוב המוחלט, ו"יהיה ד' אחד ושמו אחד" (זכריה יד, ט). והויה זו של חזרת הכל אל האלהות היא השלמות העליונה בהויה, ואין כח להשיג ערכה. ההויה </b>– המציאות; <b>בחיובו המאושר </b>– בשלמותו (החיובית והמאושרת); <b>סמיות </b>– עיוורון; <b>הכמוסים </b>– הנסתרים; <b>החפץ </b>– הרצון;<b> ישתאב בגופא דמלכא </b>– יתדבק בגוף המלך; <b>גרעון </b>– חיסרון; <b>תכלה </b>– תסתיים.
<b>קושי גדול יש בהציור של השגת אלהות ויחוסה להעולם ולכל הנבראים כולם, על פי הציור של ההויה האלהית מחוץ לההויה של העולם </b>– התפיסה הבוסרית רואה את מערכת היחסים בין אלוהים לאדם כגורם חיצוני ששולט על האדם מבחוץ; <b>אז נראה הדבר כאלו איזה הצלחה עמדה, שהאלהים יהיה בחיובו המאושר מהכל, וכל הנבראים הם החסרים, ממניעת הצלחתם, להיות כאלהים </b>– תפיסה מעין זו איננה מספקת את התביעה האנושית ששואפת לשלמות אינסופית ומתקשה להשלים עם העובדה שרק אלוהים מושלם ו"מאושר" ואילו אנו חסרים וזמניים. <b>ומפני זה יש נטיה בנפש להציור של האחדות הכוללת, המכרת רק את האלהות, ויודעת גם כן שכל גילוי פרטי איננו ענין האלהות, כי אם הכל, ומקור הכל, ומה שהוא למעלה למעלה מזה </b>– לכן הנפש מצפה למבט יותר מעמיק: מערכת היחסים בין אלוהים לעולם היא אחדותית; כלומר אלוהים איננו חיצוני לעולם אלא מתגלה בתוכו, וממילא כל פרט בבריאה איננו עומד לעצמו, מוגבל וחסר; אלא הוא חלק ממקור אלוהי שלם ואינסופי. <b>אבל מה שמחלק את הגילוי הפרטי מאלהות, איננו ענין של אמת מצד עצמו, אלא סמיות עינים שלנו גורמת כן, שאיננו מכירים כי אם את הפרטיות, ואנו בעצמנו מציאותנו הפרטית בחסרונותיה היא סמיות עינים </b>– על פי גישה זו אין דבר נפרד מהאלוהות, ומה שנדמה לעיני הבשר שלנו כבודד, כמנותק וזמני, זוהי אשליה בלבד; באמת, הכל קשור לאלהים וכל החסרונות שלנו אינם אלא עיוורון. <b>אבל גם דעה זו אינה מתאימה לכל יתר תנאי האושר הכמוסים בגנזי הלב</b> – אמנם, גם מבט נפלא זה איננו משלים את התמונה לחלוטין: <b>מה שהוא מישב את הדעת הוא יסוד האושר שבחופש, הצדק החפשי המלא, הטוב המוחלט, החפשי שנוטה בחופשו אל הטוב, הוא מחויב המציאות, וכל יחיד יכול להתעלות בעצם חופשו אל מקור החפץ הטוב, וכשירצה את הטוב המוחלט, 'ישתאב בגופא דמלכא', ולא תהיה שום הבדלה בינו ובין אלהיו </b>– לא ניתן להתעלם דווקא חופש הבחירה המוחלט, שהוא תוצר בלתי נמנע של חסרונותינו, שבזכותו אנו מתגברים עליהם ומגיעים אל הטוב – מאפשר לנו "להישאב" לעצמות האלוהית; ולולא זאת "<b>כי אם עונתיכם היו מבדלים בינכם לבין אלהיכם</b>" – אם רק ירצה האדם הוא חופשי לחשוף את הצדדים האינסופיים שבחייו, ורק העוונות המקריים, הגוף הזמני ויצריו, הוא המונע את הקשר הנפלא שלו אל אלוהיו. <b>חוזרים אנו לפי זה, שההויה האמתית היא האלהות, וכל ההויה הירודה ממעלת אלהים עליון איננה כי אם ירידת הרצון בבחירתו הבלתי שלמה, וזה גורם תוספת של גרעון </b>– נמצא שמצד האמת, העולם כולו מאוחד עם אלוהים, ואליו ישוב. אמנם בפועל הוא רחוק מאוד מאלוהים בעקבות החטאים הטבועים ברצון האדם; <b>וסוף כל סוף שכל הטומאה תכלה, והרצון מתוך חופשו יתעלה אל הטוב המוחלט, </b>ו"<b>יהיה ד' אחד ושמו אחד</b>" – לעתיד יחזור העולם אל שלמותו. החופש מהיצרים והחולשות האנושיות ייחשף, ואחדות ה' תמלא את המציאות.<b> והויה זו של חזרת הכל אל האלהות היא השלמות העליונה בהויה, ואין כח להשיג ערכה </b>– חזון נפלא זה הוא פסגתה של המציאות ואיננו יכולים להבין אותה בהווה; אולם <b>הרעיון שכל ההויה כולה היא רק ענין האלהות, ואין עוד דבר לגמרי מבלעדי ד', הוא מענג את הלב מאד. התענוג הרוחני שהרעיון הזה מסבב הוא המופת על צד האמת המתבטא על ידו </b>– יחד עם זאת, המחשבות על כך שהכל דבוק וקשור לה' מענגות ומשמחות; מפני שמחשבות אלו חושפות את האמת ולכן הן מעניקות לנו תחושות הזדהות כבר כעת (ומאפשרות להתגבר על הקושי הנפשי שתואר בתחילת הפסקה). 
<b>ההָאֹשֶר הָאֱלֹהִי הַכּוֹלֵליש יצר הרע נסתר מאד במעמקי הנפש, 'קנאה מרקבת עצמות' (על פי משלי יד, ל), המביאה רפיון ומחשכים לכל רעיון של אורה. הקנאה היא מוזרה, רבים לא יכירוה, מפני שישנם כמה גורמים שמונעים את השפה מלהביעה, אבל היא ישנה, נרדמה היא במחבואי הנפש האנושית, והיא יוצאת לפעמים בצורות שונות, חוץ מצורתה האמתית, כדרכן של כל התוצאות של הקנאה שאינן מתלבשות כי אם במלבוש נכרי, ונושאות עליהן תמיד שם זר. הקנאה המוזרה הזאת היא הקנאה באלהים, האדם מקנא הוא באלהים על אשרו האין סופי, על שלמותו המוחלטת. הקנאה הזאת גורמת עקמימות הדעת וחשכת המחשבה, טמטום השכל ורוגז הרוח, וכשכל האמצעים אינם מספיקים להכיל את זעמה היא מסיימת בכפירה מוחלטת, כדי להסיר מהנפש הכואבת, אכולת הרקב, את העוקץ של הקנאה, הדוקר נורא. אין מרפא למחלה זו, כי אם הארה עליונה של דעת אלהים בבירור ובעומק הגיון. הנתיבות המיוחדות ביחוד להסרת הנגע של קנאה זאת, שבהסרתו נפטר גם כן מכל התולדות הרעות של הלבושים השונים שהיא מתלבשת בהם עד מחלת הכפירה המשועממת, המתפשטת בדורנו בתור מחלת הזמן, הנתיבות הללו שתים הנן, האחת היא נתיבה מדעית טהורה, והשניה מדעית מוסרית. הנתיבה המדעית מבררת, שההבדל שבין האלהים והעולם תלוי הוא רק בדעה והשגה וארחות החיים. כל מה שהדעה מתעלה, מתקרב האדם והעולם לגודל האלהי, וברוממותו העליונה של האדם והכרתו הגמורה מוצא הוא שהכל הוא כלול באלהים, והעצמיות הפרטית של כל פרט מפרטי ההויה איננו כי אם התגלות אלהות, הזורחת בגוונים שונים לפנינו, ולפי זה כל האושר האלהי הלא הוא אושר של הכל. והאושר הוא הולך ומתגדל, כל מה שהידיעה האלהית היא הולכת ומתבררת. וזהו סוד העונג הנעלה של ההשגה האלהית, שהוא הולך וחש את אשרו העליון, את שלמותו הנצחית, המלאה חדוה ועז, ואין כאן מקום לשום קנאה. הנתיבה השניה היא מדעית-מוסרית, שהשלמות וחיוב המציאות האלהית היא תלויה במדת הצדק החפשית, וכל מי שיעלה את חפשיות רצונו באותה המדה של הצדק המלא, שהאלהים הוא נעלה בחפצו השלם בצדק החפשי והמוחלט, הרי הוא 'משתאב בגופא דמלכא' (על פי זהר ריז, ב), וקונה לו את השלמות האלהית, מצד בטולו אל האור האלהי בעונג פנימי. ואין שום מעצור לשום נמצא לרומם את חפצו חפשי למרום הצדק האלהי, וכפי אותה המדה שהאדם מתקרב אל מדת הצדק האלהית, הרי הוא מתעלה, ונעשה איש אלהי. ונמצא השלמות האלהית מחויבת להאלהים מצד הצדק החפשי שלו, שהיא זכות השוה לכל, שאין מקום לקנאה.רפיון </b>– חולשה; <b>במחבואי </b>– במסתרי; <b>נכרי </b>– זר, מטעה; <b>טמטום </b>– אטימות; <b>הנתיבות </b>– הדרכים; <b>התולדות </b>– התוצרים; <b>וארחות </b>– ומסלולי; <b>ההויה </b>– המציאות; <b>ועז </b>– ועוצמה; <b>חפשיות </b>– חופש;<b> משתאב בגופא דמלכא </b>– מתדבק בגוף המלך; <b>חפצו </b>– רצונו.
<b>יש יצר הרע נסתר מאד במעמקי הנפש, 'קנאה מרקבת עצמות', המביאה רפיון ומחשכים לכל רעיון של אורה </b>– בעומק נפש האדם יש איזו טינה ועוינות מובנות כלפי המחשבות והמעשים הקשורים לאלוהים. שורשה של טינה זו נעוצה בקנאה מוזרה ופתלתלה. הקנאה מזעזעת את יסודותיו הרוחניים של האדם (המשול לריקבון עצמות האדם, כמאמר שלמה בספר משלי: "רקב עצמות קנאה"), היא מפרידה בינו ובין כל רעיון נשגב. <b>הקנאה היא מוזרה, רבים לא יכירוה, מפני שישנם כמה גורמים שמונעים את השפה מלהביעה, אבל היא ישנה, נרדמה היא במחבואי הנפש האנושית, והיא יוצאת לפעמים בצורות שונות, חוץ מצורתה האמתית, כדרכן של כל התוצאות של הקנאה שאינן מתלבשות כי אם במלבוש נכרי, ונושאות עליהן תמיד שם זר </b>– מדובר בקנאה נסתרת שספק גדול אם האדם בעצמו מצליח להסביר במילים את אשר בסתר לבו. קנאה זו פורצת בצורות שונות ומסובכות; ומהי קנאה זו באמת? <b>הקנאה המוזרה הזאת היא הקנאה באלהים</b>; ומדוע שהאדם יקנא באלהים? <b>האדם מקנא הוא באלהים על אשרו האין סופי, על שלמותו המוחלטת </b>– באדם קיימת שאיפה גנוזה להיות שלם, נצחי, עליון. אם הוא תופס את אלוהים כישות מושלמת שעומדת מחוץ לעולם ואילו הוא חסר וזמני נוצרת מועקה פנימית בנפשו: "מדוע אני אינני מסוגל להיות מושלם כאלהים"? נדמה לו שהשלמות האלוהית מגבילה את חייו שלו. <b>הקנאה הזאת גורמת עקמימות הדעת וחשכת המחשבה, טמטום השכל ורוגז הרוח, וכשכל האמצעים אינם מספיקים להכיל את זעמה היא מסיימת בכפירה מוחלטת, כדי להסיר מהנפש הכואבת, אכולת הרקב, את העוקץ של הקנאה, הדוקר נורא </b>– קנאה זו משבשת את דעתו ונפשו של אדם שאינו יכול להכיל פתיחות לשלמות גדולה ממנו, ולכן במקום לנסות ולהתמזג עמה הוא מגיב בהתרסה. הוא מתעלם מהאמת, מפתח גסות נפשית ובסופו של דבר כופר לחלוטין במציאותו של אלוהים. כל אלו נועד ולהדחיק את העובדה שהוא איננו מושלם. <b>אין מרפא למחלה זו, כי אם הארה עליונה של דעת אלהים בבירור ובעומק הגיון </b>– הרפואה היחידה למצוקה זו היא בבירור מהותי ועמוק בדבר טיב הקשר בין האדם ואלוהיו. ככל שהאדם יבין שהוא אינו מתמודד מול אלוהים אלא הוא בעצמו מלא בקדושה וברצון אלוהי – אם רק ירצה – כך במקום הקנאה והטינה כלפי אלוהים תתגלה האהבה. <b>הנתיבות המיוחדות ביחוד להסרת הנגע של קנאה זאת, שבהסרתו נפטר גם כן מכל התולדות הרעות של הלבושים השונים שהיא מתלבשת בהם עד מחלת הכפירה המשועממת, המתפשטת בדורנו בתור מחלת הזמן </b>– בשתי דרכים ניתן לגשר על הפער בין האדם לאלוהים (שבגישורו נפתרות בעיות רבות בדורנו שבראשן החילוניות המתוסכלת): <b>הנתיבות הללו שתים הנן, האחת היא נתיבה מדעית טהורה, והשניה מדעית מוסרית </b>– א. בבירור שכלי ומדויק של המציאות; ב. בהתעלות הרצון והמוסר. <b>הנתיבה המדעית מבררת, שההבדל שבין האלהים והעולם תלוי הוא רק בדעה והשגה וארחות החיים. כל מה שהדעה מתעלה, מתקרב האדם והעולם לגודל האלהי, וברוממותו העליונה של האדם והכרתו הגמורה מוצא הוא שהכל הוא כלול באלהים, והעצמיות הפרטית של כל פרט מפרטי ההויה איננו כי אם התגלות אלהות, הזורחת בגוונים שונים לפנינו </b>– המסלול השכלי הוא הבירור שהמציאות איננה מנותקת מאלוהים אלא גילוי שלו; והמרחק של האדם מאלוהים איננו מוחלט אלא תלוי במחשבותיו ובמעשיו. ככל שיעמיק אדם יותר בסוד העולם זה הרי שפרטיותו תתאחד עם המציאות האלוהית הכללית. <b>ולפי זה כל האושר האלהי הלא הוא אושר של הכל. והאושר הוא הולך ומתגדל, כל מה שהידיעה האלהית היא הולכת ומתבררת. וזהו סוד העונג הנעלה של ההשגה האלהית, שהוא הולך וחש את אשרו העליון, את שלמותו הנצחית, המלאה חדוה ועז, ואין כאן מקום לשום קנאה </b>– נמצא שהשלמות האלוהית, הנצחיות הנפלאה, היא גם נחלת האדם ואין מקום כלל לקנאה. ככל שהאדם יתקן מעשיו, כך יזכה לה בפועל. בירור שכלי ועמוק זה מרגיע את הנפש האנושית ומשרה בה עונג, שלווה וסיפוק פנימי. <b>הנתיבה השניה היא מדעית-מוסרית, שהשלמות וחיוב המציאות האלהית היא תלויה במדת הצדק החפשית, וכל מי שיעלה את חפשיות רצונו באותה המדה של הצדק המלא, שהאלהים הוא נעלה בחפצו השלם בצדק החפשי והמוחלט, הרי הוא "משתאב בגופא דמלכא", וקונה לו את השלמות האלהית, מצד בטולו אל האור האלהי בעונג פנימי </b>– המסלול השני הוא הבירור המוסרי: עם השלמות האלוהית יש להתאחד לא רק ברמת הידיעה והשכל אלא גם בממד הרצון והמוסר. ככל שאדם בבחירתו החופשית יהיה צדיק יותר, היינו ישחרר את עצמו מפרטיותו החומרית, כך יתמזג הוא יותר עם גוף הצדק האלוהי, לחיי נצח חופשיים מכל מגבלה חומרית. <b>ואין שום מעצור לשום נמצא לרומם את חפצו חפשי למרום הצדק האלהי, וכפי אותה המדה שהאדם מתקרב אל מדת הצדק האלהית, הרי הוא מתעלה, ונעשה איש אלהי </b>– ומצד זה אין לאדם שום הגבלה, כי ככל שהוא בוחר בחופש שלו להיות צדיק יותר כך הוא מתעלה יותר; <b>ונמצא השלמות האלהית מחויבת להאלהים מצד הצדק החפשי שלו, שהיא זכות השוה לכל, שאין מקום לקנאה </b>– וממילא מתבטלת הקנאה, כי מתברר לאדם שהמציאות האלוהית אינה מגבילה אותו במאומה אלא מאפשרת לו לחיות חיי חופש מלאים ואינסופיים. 
<b>והַהַשְׁקָפָה הָאֱלֹהִית הַכּוֹלֶלֶתטבע הדבר הוא, שבההשקפה הרגילה, אותה ההתבוננות האלהית הבאה מהדעה המונוטאיסטית, שהיא ההשקפה היותר מפורסמת גם מצד האמונה, היא מסבבת לפעמים עצב וחלישות נפש, מפני הרפיון הבא ברוח האדם בציורו, שהוא בתור נמצא מסובב מוגבל וחלש רחוק הוא מההשלמה האלהית, המאירה באור תפארת גבורתה. ביחוד החולשה מתעוררת על ידי ההבלטה שהחסרונות המוסריים מתבלטים בנפש על ידי ההקבלה במעמד האדם, לעומת השלמות האלהית, ביחש אל הצדק והמוסר. אמנם עלולה חולשה זו להיות מתמעטת באותה המדה שאדם מוצא את עצמו איתן במעמדו המוסרי, המעשי והמדותי. אבל מכל מקום אין החולשה נפקעת לגמרי, מפני ההשערה הזורמת של הצעירות החדלה לגבי הגודל האלהי, המבהיל בתעצומות אין סוף את הרעיון היותר רחב. פחות מההשקפה הזאת מיגעת את האדם ההשקפה המונוטאיסטית, הנוטה לההסברה הפנטאיסטית, כשהיא מזדככת מסיגיה, המובלטת בחלקים רבים ממנה בהחלק התבוני של החסידות החדשה, שאין שם דבר מבלעדי האלהות. האדם מוצא את עצמו, שאם אך לא יתפס בתוכיותו מקום בפני עצמו, שאז בהקרעו בדמיונו מהשלמות של אין תכלית האלהית, הוא ודאי חדל ורפוי, ואיננו כלום, ואיננו כלום עוד יותר מהאין כלום של הביטול הערכי שבא על ידי ההצטירות הראשונה, מפני שאז הוא נחשב שאמנם יש איזה מציאות לו בפני עצמו בגבולו ותחום חפצו והכרתו, רגשותיו ונטיותיו, אלא שעולמו הוא קטן באין שעור עד כדי חולשה ואפסיות לעומת הגודל האין תכליתי האלהי, אבל אין זאת אפסיות גמורה ומוחלטת בעצם, לא כן הוא בההשקפה השניה, המסברת שאין דבר חוץ מהאלהות המוחלטת, אם כן השיקוע בנטיותיו הפרטיות של האדם, הנשענות על השקפת החיים שיש איזה מציאות פרטית הוה לעצמה, אפילו בצורה שבקטנות, הוא רק הבל ושוא נתעה, וראוי היה לפי זה להשקפת עולם זו להיות מחלישה את רוח האדם במעמקי ההתבוננות שלה עוד יותר מהראשונה, מכל מקום אין הדבר כן, אלא שזו האחרונה משיבה לאדם מיד את עז נצחו, היא רק מעודדת אותו, שאין לו לשכח את אמתת הויתו, ושעליו להתרחק מכל ארחות החיים הנובעים מהמחשבה הטעותית של הישות של עצמו הפרטי, הקרוע ברוחניותו מהאין סוף האלהי, אבל כיון שהוא צועד על דרך זה, אין לו עוד לכבוש דבר של מציאות כי אם דבר של דמיון כוזב, וכבר הוא מאושר באין סוף. אמנם באמת אין עבודה זו קלה כל כך כמו שמצייר אותה הדמיון לכאורה, היציאה לחופש ממסגר הדמיון היא עבודה לא פחות קשה מהיציאה לחופש מאיזה מסגר מציאותי, מכל מקום סוף סוף עז רוח לו הוא יותר מהמחשבה הראשונה. אבל אי אפשר לגשת אליה כי אם על ידי ההרגל הגדול וההתלמדות השכלית היותר זכה שאפשר להיות על פי ההשקפה הראשונה, ואז היא מלבשת את המחשבה האחרונה באורה לכל פרטיה, ונעשית לה בית קיבול והיכל. "ד' בהיכל קדשו" (חבקוק ב, כ) אך אף על פי שהעולם העיוני וההרגשי השירי הוא יותר מזדכך ומתעלה על ידי המחשבה השניה, המלאה מאור הענוה וביטול היש, מכל מקום העולם המעשי איננו יכול להיות הולך את דרכו על פי ההסתכלות התדירית העליונה הזאת, ומוכרח הוא האדם להנמיך את אורו מצד הכרח הסתגלותו לעולם המעשה ולהיות קשור בהמחשבה ההיכלית הראשונה, אבל בידיעה ברורה, שהיא איננה מחשבה ברורה כשהיא לעצמה, ו"לית לה מגרמה כלום" (שערי הלשם א, יד), אלא שהיא מסובבת בסיבוב שכלי וציורי ממהלך המחשבה העליונה של ההסתכלות השניה שאמרנו. ואז העולם הממשי נעשה מזורז ומלובן ומלא צדק, והעולם המחשבי מתגבר ועולה מברכת מקורו, והם מתאחדים תמיד, על ידי הבטות מאוחדות, ומרכז הויה מאוחד, ביחודא שלים.מהדעה המונוטאיסטית </b>– תפיסה הדוגלת שינו אלוהים אחד (ולא בריבוי אלוהות) ששולט על המציאות מבחוץ; <b>מסבבת </b>– גורמת; <b>הרפיון </b>– החולשה; <b>נמצא </b>– ברוא; <b>מסובב </b>– נשלט; <b>תפארת </b>– פאר; <b>מתבלטים </b>– מתחדדים; <b>ההקבלה במעמד </b>– ההשוואה במצב; <b>איתן </b>– חזק; <b>נפקעת </b>– מפסיקה; <b>ההשערה הזורמת </b>– התפיסה הפשוטה, האינסטינקטיבית; <b>הצעירות החדלה </b>– הקטנות המוגבלת; <b>בתעצומות </b>– בגודל; <b>מיגעת </b>– מחלישה; <b>הפנטאיסטית </b>– תפיסה הדוגלת שהכל אלוהים; <b>מזדככת מסיגיה </b>– מתנקה מטעויותיה; <b>התבוני </b>– הלמדני; <b>חדל </b>– אפסי; <b>ההצטירות </b>– התפיסה; <b>חפצו </b>– רצונו; <b>תכליתי </b>– סופי; <b>הוה </b>– קיימת; <b>ושוא נתעה </b>– ואשליה; <b>עז נצחו </b>– כוחו הנצחי; <b>ארחות </b>– דרכי; <b>הטעותית </b>– המוטעית; <b>ממסגר </b>– ממגבלות, מכבלי; <b>זכה </b>– מופשטת; <b>בית קיבול </b>– כלי; <b>התדירית </b>– התמידית; <b>הסתגלותו </b>– התרגלותו; <b>ההיכלית </b>– שמשמשת כאמצעי;<b> לית לה מגרמה כלום </b>– אין לה מעצמה כלום; <b>מזורז </b>– אינטנסיבי; <b>ומלובן </b>– ומחושל; <b>הויה </b>– מציאות; <b>ביחודא שלים </b>– באחדות שלמה.
<b>טבע הדבר הוא, שבההשקפה הרגילה, אותה ההתבוננות האלהית הבאה מהדעה המונוטאיסטית, שהיא ההשקפה היותר מפורסמת גם מצד האמונה, היא מסבבת לפעמים עצב וחלישות נפש </b>– ההשקפה הדתית הרגילה, "המונתיאיזם" (אלוהים אחד) הרואה את אלוהים כישות חיצונית השולטת על הטבע, גורמת באופן בלתי נמנע עצב וחולשה נפשית לאדם, <b>מפני הרפיון הבא ברוח האדם בציורו, שהוא בתור נמצא מסובב מוגבל וחלש רחוק הוא מההשלמה האלהית, המאירה באור תפארת גבורתה </b>– מפני שאדם מוצא עצמו כיצור חסר חשיבות, מוגבל וחלש, מול פאר השלמות האלוהית. בהשקפה זו ישנו דגש מופרז על חסרונותיו וחטאיו של העולם הטבעי מול השלמות האלוהית שמצטיירת בצורה רחוקה שלא ניתן להשיגה; <b>ביחוד החולשה מתעוררת על ידי ההבלטה שהחסרונות המוסריים מתבלטים בנפש על ידי ההקבלה במעמד האדם, לעומת השלמות האלהית, ביחש אל הצדק והמוסר </b>– הפער האינסופי בין אלוהים לאדם מתחדד במיוחד בעת שמשווים את הצדק והמוסר האלוהי לזה האנושי. <b>אמנם עלולה חולשה זו להיות מתמעטת באותה המדה שאדם מוצא את עצמו איתן במעמדו המוסרי, המעשי והמדותי </b>– ככל שאדם מתחזק יותר במוסרו ובצדקתו – במצוות ובמידות טובות – תחושת הפער מצטמצמת, <b>אבל מכל מקום אין החולשה נפקעת לגמרי, מפני ההשערה הזורמת של הצעירות החדלה לגבי הגודל האלהי, המבהיל בתעצומות אין סוף את הרעיון היותר רחב </b>– אבל סוף כל סוף, לא ניתן להתעלם מהתפיסה הפשוטה שמזהה את הקטנות המוגבלת של האדם והטבע מול הגודל האלוהי שמרעיש ומזעזע באינסופיותו, ולכן לעולם לא ימלט האדם מתחושה מסוימת של עצבות וייאוש. <b>פחות מההשקפה הזאת מיגעת את האדם ההשקפה המונוטאיסטית, הנוטה לההסברה הפנטאיסטית, כשהיא מזדככת מסיגיה, המובלטת בחלקים רבים ממנה בהחלק התבוני של החסידות החדשה, שאין שם דבר מבלעדי האלהות </b>– ישנה השקפה נוספת ביחס לאלוהות, והיא ה"פאנתאיזם" ("הכל אלוהים"), היינו אלוהים מתגלה בטבע ולא שולט עליו מבחוץ; גישה זו, שבמקור היא תפיסה חילונית (שהטבע הוא למעשה אלוהים) עברה זיכוך בידי הלמדנות של תנועת החסידות, וגובשה כתפיסה שמכירה כמובן שאלוהים עליון ושולט מבחוץ על המציאות, אולם הוא גם מתגלה בכל פרט ופרט בו. הבנה זו פחות מחלישה את האדם כי <b>האדם מוצא את עצמו, שאם אך לא יתפס בתוכיותו מקום בפני עצמו, שאז בהקרעו בדמיונו מהשלמות של אין תכלית האלהית, הוא ודאי חדל ורפוי, ואיננו כלום ואיננו כלום עוד יותר מהאין כלום של הביטול הערכי שבא על ידי ההצטירות הראשונה </b>– בתפיסה הפנתיאיסטית המזוככת, במידה והאדם לא יראה עצמו כעומד בפני עצמו ומנותק מהאלוהות האינסופית [שבמקרה כזה הוא יחוש אפסי עוד יותר מתחושת האפסות שמגיעה מהתפיסה המונותיאיסטית, <b>מפני שאז הוא נחשב שאמנם יש איזה מציאות לו בפני עצמו בגבולו ותחום חפצו והכרתו, רגשותיו ונטיותיו, אלא שעולמו הוא קטן באין שעור עד כדי חולשה ואפסיות לעומת הגודל האין תכליתי האלהי, אבל אין זאת אפסיות גמורה ומוחלטת בעצם, לא כן הוא בההשקפה השניה, המסברת שאין דבר חוץ מהאלהות המוחלטת, אם כן השיקוע בנטיותיו הפרטיות של האדם, הנשענות על השקפת החיים שיש איזה מציאות פרטית הוה לעצמה, אפילו בצורה שבקטנות, הוא רק הבל ושוא נתעה </b>– כי בתפיסה המונותיאיסטית, בעת שאדם רואה עצמו מנותק מהאלוהות חש הוא אמנם קטנות מול הישות האלוהית השולטת עליו מבחוץ אולם לפחות רואה עצמו כמשהו זעיר (כי בתפיסה זו יש מקום לדברים מחוץ למציאות האלוהית); אולם בתפיסה הפנתיאיסטית, אדם אינו יכול אפילו לבדל עצמו מהאלוהות, כי תפיסה זו דוגלת בכך שהכל אלוהים, ואם אדם מתעקש על ישותו הפרטית יוצא שהוא באפסיות מוחלטת]. <b>וראוי היה לפי זה להשקפת עולם זו להיות מחלישה את רוח האדם במעמקי ההתבוננות שלה עוד יותר מהראשונה </b>– ולמרות שלכאורה לפי זה היה ראוי שהתפיסה הפנתיאיסטית תחליש יותר את האדם, <b>מכל מקום אין הדבר כן, אלא שזו האחרונה משיבה לאדם מיד את עז נצחו, היא רק מעודדת אותו, שאין לו לשכח את אמתת הויתו, ושעליו להתרחק מכל ארחות החיים הנובעים מהמחשבה הטעותית של הישות של עצמו הפרטי, הקרוע ברוחניותו מהאין סוף האלהי, אבל כיון שהוא צועד על דרך זה, אין לו עוד לכבוש דבר של מציאות כי אם דבר של דמיון כוזב, וכבר הוא מאושר באין סוף </b>– אלא שלמעשה אין הדבר כך. מדוע? מכיוון שהשקפה זו מבררת לאדם שבעומק חייו מסתתר אלוהים; ובאמת, אם רק יתאמץ ולא ידמיין שהוא ישות פרטית מנותקת מאלוהים, יתעלה לעוצמת חיים נפלאה ולתחושת עונג של שלמות. <b>אמנם באמת אין עבודה זו קלה כל כך כמו שמצייר אותה הדמיון לכאורה, היציאה לחופש ממסגר הדמיון היא עבודה לא פחות קשה מהיציאה לחופש מאיזה מסגר מציאותי </b>– למרות שבמבט ראשון נדמה שלהשתחרר מכבלי הדמיון זהו דבר קל – אין הדבר כך; להשתחרר מתפיסות עולם מוגשמות הרואות באדם כישות נפרדת מן האלוהות זוהי מלאכה קשה יותר משחררו מכבלים גשמיים. <b>מכל מקום סוף סוף עז רוח לו הוא יותר מהמחשבה הראשונה </b>– בין כה וכה, בשורה התחתונה התפיסה הפנתיאיסטית המזוככת מאפשרת יותר שאר רוח לאדם מאשר התפיסה המונותיאיסטית.<b> אבל אי אפשר לגשת אליה </b>– לתפיסה הפנתיאיסטית, <b>כי אם על ידי ההרגל הגדול וההתלמדות השכלית היותר זכה שאפשר להיות על פי ההשקפה הראשונה, ואז היא מלבשת את המחשבה האחרונה באורה לכל פרטיה, ונעשית לה בית קיבול והיכל </b>– הדרך להתעלות למחשבה פנתיאיסטית מזוככת, חייבת לעבור דרך שנים רבות של הרגל בחשיבה מונותאיסטית (הן בהתפתחות הדתית בהיסטוריה האנושית והן בהתפתחותו הרוחנית של אדם פרטי). היינו רק אחרי שנפנים שהאלוהות היא עליונה מן המציאות הטבעית (ובמובן מסוים היא אכן שולטת עלינו מבחוץ), נוכל להסתגל למחשבה שהאלוהות איננה מנותקת ממנה אלא מתגלה בה. יוצא שחשיבה המונותאיסטית היא סוג של כלי והכנה לקראת החשיבה הפנתיאיסטית; כדברי הנביא: "<b>ד' בהיכל קדשו</b>" – התפיסה הפנתיאיסטית המזוככת של האלוהות המתגלה בטבע ("ה'"), של הקודש המתגלה בחול – יכולה להופיע רק כאשר יש לה כלי קיבול ("היכל") של "קודש" (תפיסה מונותאיסטית שרואה כיצד הקודש עליון ושולט על עולם החול). <b>אך אף על פי שהעולם העיוני וההרגשי השירי הוא יותר מזדכך ומתעלה על ידי המחשבה השניה, המלאה מאור הענוה וביטול היש </b>– למרות שהתפיסה הפנתיאיסטית מאפשרת יותר מופשטות ושאר רוח, כי היא מאפשרת לאדם להיפתח בענווה לאלוהות המתגלה בכל פינה במציאות, <b>מכל מקום העולם המעשי איננו יכול להיות הולך את דרכו על פי ההסתכלות התדירית העליונה הזאת, ומוכרח הוא האדם להנמיך את אורו מצד הכרח הסתגלותו לעולם המעשה ולהיות קשור בהמחשבה ההיכלית הראשונה </b>– לא ניתן לנהל באופן תמידי את העולם מתוך הגישה הפנתיאיסטית, כי לצורך ניהול החיים המעשיים זקוק האדם לתפיסה המונותאיסטית (שכזכור משמשת כאמצעי לתפיסה הפנתיאיסטית); היינו לא ניתן להביט בחיי היומיום על כל אובייקט ואובייקט במציאות כמבטא אור אינסופי אלא כדברים מוגבלים שיש להם גבולות שאפשר לעבוד איתם בעולם הזה, <b>אבל בידיעה ברורה, שהיא איננה מחשבה ברורה כשהיא לעצמה, ו"לית לה מגרמה כלום", אלא שהיא מסובבת בסיבוב שכלי וציורי ממהלך המחשבה העליונה של ההסתכלות השניה שאמרנו </b>– אולם נדרש מן האדם האמוני הבוגר להכיר שהמבט המונותיאיסטי אינו יכול לעמוד כשלעצמו (כי אז יוצא שהעולם המעשי הוא מנותק ומנוכר לאלוהים), אלא להיות מושפע כל העת במחשבתו וברגשותיו מהתפיסה המכרת שבכל פרט ופרט מצויה משמעות אינסופית. <b>ואז העולם הממשי </b>מצד אחד <b>נעשה מזורז ומלובן ומלא צדק, והעולם המחשבי </b>מצד שני <b>מתגבר ועולה מברכת מקורו </b>– ואז אדם מנהל החיים המעשיים בצורה נמרצת, מושלמת ומוסרית, כי העולם המחשבתי שלו מחובר למקור האלוהי<b>, והם </b>– העולם המעשי והעולם המחשבתי, <b>מתאחדים תמיד, על ידי הבטות מאוחדות, ומרכז הויה מאוחד, ביחודא שלים </b>– נוצר איחוד מושלם בין העולמות באמצעות שתי המבטים הרוחניים הללו (מונותיאיזם ופאנתאיזם).

<b>זהֲסָרַת פַּחַד הַהַגְשָמָההלומד את הקבלה צריך להסיר מלבו את הפחד, שמונח בלב מטעם החקירה ההגיונית, שמא הוא פוגם באמונה האלהית, שמא הוא מגשם, אין אלו אלא הבלי תעתועים. הכל יודעים, שרוח הקודש מתאמץ הוא להאיר באור האלהי העליון את העולם, והוא מוצא לו דרכיו בהסתכלות בחיי החיים בהישות הגדולה האלהית, המוכרת בפעולות הרוחניות הרבה יותר מבפעולות הגשמיות. הפעולות הגשמיות אפשר לטעות בהן, אפשר ליחשן לכח דינמי שאין בו אור וחיים, וממילא אינן יכולות להחיות את הנשמה מצד עצמן במדען, אבל הפעולות הרוחניות יוצאות הן בהכרח מיד של מציאות מלאה שלמות עליונה. ודוקא ידיעה שלמה עליונה זו בעושר פרטיה היא מגלה את נצחון האחדות העליונה, ומקורותיה העליונים, המאירים בצחצחות כל כך נשגבה, עד שהמבטא של האחדות גם כן הוא פחות וקטן לה, ואומרת היא "לפני אחד מה אתה סופר?" (ספר יצירה א, ז). וכל מה שיתרחב אור החיים יותר בהתרחבות עליונה, לתור את היצירות שיצר רוח אלהים בעולם, להתעסק בהמחשבות של קדושי עליון, שחפץ דעת ד' היה יסוד חייהם, כה יגבר הרוח, וכה תתחדש צורה פנימית אמיצה בקרב ולב עמוק. והיחידים הללו ישפיעו מרוחם עז ואומץ עליון על כל הגוי כולו, ועל כל העולם כולו, ברחמים כלולים מחסד וגבורה.הקבלה </b>– תורת הסוד; <b>הבלי תעתועים </b>– דמיונות; <b>ליחשן </b>– לייחס אותן; <b>דינמי </b>– תנועה; <b>במדען </b>– בהבנתן; <b>בצחצחות </b>– בטהרה מצוחצחת; <b>נשגבה </b>– עליונה; <b>שהמבטא </b>– שהביטוי; <b>שחפץ </b>– רצון; <b>הגוי </b>– העם.
<b>הלומד את הקבלה צריך להסיר מלבו את הפחד, שמונח בלב מטעם החקירה ההגיונית, שמא הוא פוגם באמונה האלהית, שמא הוא מגשם, אין אלו אלא הבלי תעתועים </b>– בלימוד פנימיות התורה עסוקים המקובלים בבירור שכלי של מידותיו ופעולותיו הבורא, ויכול להיווצר החשש שמא יצמצם הדבר את תפיסת הבורא אצלם; כי החשיבה האנושית מגבילה את ריבונו של עולם למידות ופעולות מסוימות. חשש זה איננו אמיתי. מדוע?<b> הכל יודעים, שרוח הקודש מתאמץ הוא להאיר באור האלהי העליון את העולם, והוא מוצא לו דרכיו בהסתכלות בחיי החיים בהישות הגדולה האלהית </b>– הקשר של העולם אל הבורא מתברר על ידי המקובלים ברוח הקודש, וההבנה של המידות האלוהיות באופן כזה מבחינה במקור האינסופי והלא-מוגבל העומד מאחורי התגלות האלוהות בעולם, <b>המוכרת בפעולות הרוחניות הרבה יותר מבפעולות הגשמיות</b>, כי <b>הפעולות הגשמיות אפשר לטעות בהן, אפשר ליחשן לכח דינמי שאין בו אור וחיים, וממילא אינן יכולות להחיות את הנשמה מצד עצמן במדען, אבל הפעולות הרוחניות יוצאות הן בהכרח מיד של מציאות מלאה שלמות עליונה </b>– מי שמביט על העולם במבט מדעי-טכני לבדו, יכול אכן לטעות ולראות בעולם לא יותר ממערכת חומרית (ומבט זה אכן יכול להביא את האדם לצמצום הבורא ולתחושת שיממון), אולם המקובלים מביטים ברוח קודשם על ההתגלויות הרוחניות בעולם, ששם ניכר באופן בולט המקור האלוהי והלא-מוגבל שעומד מאחוריהן. את הטבע ניתן להבין כמערכת טכנית חסרת רצון ומוסר. אמנם כשמעמיקים בסוד ההנהגה האלוהית והמצוות חושפים רצון אלוהי נשגב המפעם במציאות. <b>ודוקא ידיעה שלמה עליונה זו בעושר פרטיה היא מגלה את נצחון האחדות העליונה, ומקורותיה העליונים המאירים בצחצחות כל כך נשגבה </b>– כשמתחבר האדם למבט עליון זה, מתברר שהמציאות כולה – הן הרוחנית והן החומרית – מאוחדת עם המקור האלוהי העליון, והוא חי זאת בעוצמה אדירה <b>עד שהמבטא של האחדות גם כן הוא פחות וקטן לה </b>– עד כדי כך שאפילו המילה "אחדות" היא סוג של צמצום לעומת התחושה שממלאת את ליבם של המקובלים, <b>ואומרת היא </b>– האחדות העליונה – <b>"לפני אחד מה אתה סופר?" </b>– ספר יצירה מתבטא שישנן עשר התגלויות ("ספירות") של ה' בעולמו, וישנה מדרגה שהיא עוד לפני הספירה, היינו מדרגת-חיים שבה אדם כה מאוחד עם התגלות הבורא עד שאינו יכול לבטא זאת בשום הגדרה, מופשטת ככל שתהיה (וזוהי מדרגת המקובלים). <b>וכל מה שיתרחב אור החיים יותר בהתרחבות עליונה, לתור את היצירות שיצר רוח אלהים בעולם, להתעסק בהמחשבות של קדושי עליון, שחפץ דעת ד' היה יסוד חייהם, כה יגבר הרוח, וכה תתחדש צורה פנימית אמיצה בקרב ולב עמוק </b>– ככל שהאדם יעמיק בסוד חכמת הנסתר והמידות האלוהיות, במחשבותיהם של קדושי המקובלים שהיו מאוחדים בחייהם עם הרצון האלוהי, כך תתגבר הרוחניות בעולם ותתחדש מדרגה מלאת אומץ ועומק; <b>והיחידים הללו ישפיעו מרוחם עז ואומץ עליון על כל הגוי כולו, ועל כל העולם כולו, ברחמים כלולים מחסד וגבורה </b>– יחידים אלו, המעמיקים בסודו של עולם, ישפיעו מטובם על עם ישראל ועל העולם כולו בשפע של חסד (המקור האלוהי) וגבורה (שמתגלה בעולם הזה). 
<b>חהָרִבּוּי הָאַחְדוּתִיאומרים טוענים נוטים להסתה, האליליות עזיזה היא בהבלטת רשמי החיים, בהבעת הפרטיות, בחדירה אל היופי ואל העשירות הגוונית, האחדות האלהית מטשטשת את הכל, מכל הגוונים גון אחד היא עושה, ועושר החיים מתדלדל. באה טענה זו מחסרון ידיעה וכהות רגש. האליליות עם ההתעוררות העזיזה שלה עשתה כבר את הרושם שלה להשחית את החיים, והתביעה של עושר הגוונים ושל הבלטת הרשמים. בשביל כך האחדות האלהית, בתאר אחדותה, היא מתעלה על ציור האחדות הרגילה, והיא באמת מתעלה על האחדות באותה המדה שהיא מתעלה על הריבוי, ואותו העושר של הריבוי לעולם נמצא בקרבה בצורה יותר מבהיקה באין סוף. האחדות המחיה את הריבוי, הסופגת בתוכה את הריבוי, וממעל לכל מציאות ולכל תוכן היא מתנשאה, לא תוכל להמעיט את רשמי החיים, כי אם להרבותם על ידי שפעת אומץ וגודל האחדות לתוך הריבוי, וכל אחד מניצוצי הריבוי יש בו ברכה של גודל אין סוף. הרזיות באה להשלים את הציור, ולהראות איך כל 'יפיפותו של יפת לקוחה היא בעיקרה מאהלי שם' (על פי מגילה ט, ב), אלא שנתטשטשה הצורה, בריחוק מקום. ומדברת היא הרזיות בהרחבת הביאור, בעולם האלהי האחדותי, בכל העושר הגווני הפרטי, המתגלה מהופעת האלהות האחדותית, בהגלותה לבני אדם בשכלם ובהרגשתם. וקמים קנאים ואומרים על חכמת אמת זאת, המחיה את כל נשמה יפה, ילידת חוץ היא, דמיון של מיתולוגיה יש כאן, ואינם יודעים תבענים הללו, שכל ניצוץ אור חם וחיים לקוח ושאוב הוא מיסוד של קודש האחדות. ולהבין את האחדות, להרגישה בכל עשרה, את האחדות ואת מקורה, את גילוי ההויה שלה, ואת עזוזה, הננו נקראים לדבר במושגי האחדות על פי הופעת הריבוי. והריבוי האחדותי זהו הריבוי העשיר שבעשירים, הריבוי של אחד של לפני אחד, כלומר השלמות של הריבוי בהוד תפארת האחדות האלהית.עזיזה </b>– חזקה; <b>העשירות הגוונית </b>– ריבוי הגוונים; <b>מתדלדל </b>– נחלש ונהיה דל; <b>וכהות </b>– וחלישות; <b>בתאר </b>– בגילוי; <b>מתנשאה </b>– מתרוממת; <b>שפעת </b>– שפע; <b>הרזיות </b>– הסודיות; <b>ילידת חוץ </b>– תוצרת תרבות זרה; <b>תבענים </b>– בעלי תביעות, קנאים; <b>מיתולוגיה </b>– סיפורי עמים; <b>ושאוב </b>– והגיע; <b>ההויה </b>– המציאות; <b>בהוד תפארת </b>– באור הפאר.
<b>אומרים טוענים נוטים להסתה </b>– ישנם בעלי טענות שגם מסיתים אחרים לטענתם, ש<b>האליליות עזיזה היא בהבלטת רשמי החיים, בהבעת הפרטיות, בחדירה אל היופי ואל העשירות הגוונית</b>, ואילו <b>האחדות האלהית מטשטשת את הכל, מכל הגוונים גון אחד היא עושה, ועושר החיים מתדלדל </b>– הם מצדיקים את התפיסה האלילית בכך שלטענתם לא ניתן לייסד בנפש האנושית אמונה באלוהות מופשטת, חסרת צבע וצורה שמטשטשת לכאורה את כל הגוונים במציאות. לטענתם, אדם זקוק לתלות את אמונתו באובייקטים אליליים חזקים, שמאפשרים גיוון ועושר של פרטים מוחשיים. <b>באה טענה זו מחסרון ידיעה וכהות רגש </b>– טענה זו מגיעה מבורות ורגש גס: <b>האליליות עם ההתעוררות העזיזה שלה עשתה כבר את הרושם שלה להשחית את החיים </b>– האלילות אמנם יותר קרובה אל חיי האדם וממלאת את חייו בתסיסה מוחשית ורגשית אולם היא מעוררת בתוכו את צדדיו העכורים והשפלים; וביחס ל<b>תביעה של עושר הגוונים ושל הבלטת הרשמים</b> שלכאורה מובלטת בידי האליליות –<b> בשביל כך האחדות האלהית, בתאר אחדותה, היא מתעלה על ציור האחדות הרגילה, והיא באמת מתעלה על האחדות באותה המדה שהיא מתעלה על הריבוי, ואותו העושר של הריבוי לעולם נמצא בקרבה בצורה יותר מבהיקה באין סוף </b>– כשם שהתפיסה המבינה את המופשטות היא תפיסה עליונה יותר מזו שרואה רק ריבוי פרטיים גשמיים, כך תפיסת האחדות הישראלית (הנבואה) היא עליונה אף מתפיסת האחדות הרגילה (שמסתפקת רק במופשטות ומתעלמת מן הפרטים); היינו יש בנבואה הישראלית גם רעיונות עליונות מופשטים וכוללים (אחדותיים), ויחד עם זאת ירידה לפרטי פרטים של תמונות מוחשיות, שיש בהם עושר גוונים לאין ערוך יותר מאשר בעולם האלילי. <b>האחדות המחיה את הריבוי, הסופגת בתוכה את הריבוי, וממעל לכל מציאות ולכל תוכן היא מתנשאה, לא תוכל להמעיט את רשמי החיים, כי אם להרבותם על ידי שפעת אומץ וגודל האחדות לתוך הריבוי, וכל אחד מניצוצי הריבוי יש בו ברכה של גודל אין סוף </b>– האחדות הישראלית היא עליונה מעל כל תוכן רגיל של מופשטות וכוללת גם את "עולם הריבוי", את מכלול התופעות הפרטיות שבעולמנו; מטרתה אינה לצמצם את החיים אלא אדרבה, להראות כיצד האינסוף מתגלם בכל פרט ופרט במציאות. <b>הרזיות באה להשלים את הציור, ולהראות איך כל 'יפיפותו של יפת לקוחה היא בעיקרה מאהלי שם', אלא שנתטשטשה הצורה, בריחוק מקום </b>– חכמת הנסתר מלמדת כיצד בכל הדימויים המוחשיים שבתנ"ך גנוז רצון ה'. על ידי חכמה זו מתברר שהחושים הפיזיים והדמיון (מורשתו של "יפת", בנו של נח, שממנו הגיעה יוון והתרבות המערבית) אינם סותרים את התוכן המופשט (מורשתו של "שם", שממנו הגיעו ישראל); אלא ככל שההיסטוריה עברה הטשטש החיבור ביניהם; <b>ומדברת היא הרזיות בהרחבת הביאור, בעולם האלהי האחדותי, בכל העושר הגווני הפרטי, המתגלה מהופעת האלהות האחדותית, בהגלותה לבני אדם בשכלם ובהרגשתם </b>– חכמת הנסתר חושפת כיצד הופעת אחדות ה' בעולם מתגלמת בדימויים ובסיפורים מוחשיים הקרובים לשכלם וליבם של בני האדם. <b>וקמים קנאים ואומרים על חכמת אמת זאת, המחיה את כל נשמה יפה, ילידת חוץ היא, דמיון של מיתולוגיה יש כאן </b>– לקנאים דתיים, שאינם מבינים את חכמת הנסתר, נדמים דימויי הקבלה כהשפעה של תרבות זרה, מעין מיתוסים של עמים זרים שלכאורה התערבבו בתוך היהדות ומגשימים את האלוהות, <b>ואינם יודעים תבענים הללו, שכל ניצוץ אור חם וחיים לקוח ושאוב הוא מיסוד של קודש האחדות </b>– אמנם, הקנאים בעלי התביעות הללו אינם מבינים שכל הדימויים והסיפורים הם ביטוי של האחדות האלוהית הנשגבה ביותר. <b>ולהבין את האחדות, להרגישה בכל עשרה, את האחדות ואת מקורה, את גילוי ההויה שלה, ואת עזוזה, הננו נקראים לדבר במושגי האחדות על פי הופעת הריבוי </b>– כדי שנוכל לא רק להאמין ולהכיר במציאות ה' אלא גם להרגיש ולחוות אותו בחיינו, עלינו לעסוק בתכנים מוחשיים ופרטניים שבהם מתגלה האחדות האלוהית.<b> והריבוי האחדותי זהו הריבוי העשיר שבעשירים, הריבוי של אחד של לפני אחד, כלומר השלמות של הריבוי בהוד תפארת האחדות האלהית </b>– התגלות האחדות בעולמנו המרובה פרטים קשורה אל השלמות האלוהית שמעל כל אחדות רגילה, שלמות כזו הכוללת את הכל בחטיבה אחת, מפוארת ועליונה. 
<b>טהַיִּחוּד הָעֶלְיוֹןהרעיון העליון, הנובע מיסוד ההכרה העליונה בגדולת אין סוף, המוציא את מעמק הברכה מקרב תוכיות הנשמה, ברוך הוא, עד אשר בא לידי אותו האור הנאצל באצילות הטוהר, שמכחו כבר ראויים הם עולמים להיות מתיצרים, מתוארים ומתנהלים, כל אותה האחדות המאירה כל אותם העדנים מלאי החיים והעז, ברום קדשי קדשיהם, הרי הם בכלל היחוד העליון, "שמע ישראל ד' אלהינו ד' אחד" (דברים ו, ד). ברוממותה של הנשמה היא משוקה רק מזה הטל העליון, משעשוע האחדות האין סופית, וצבעיה המאירים מחיים את פנימיותה, ו'כוסה רויה' (על פי תהילים כג, ה). מני אז והלאה, מוכר הוא אור האחדות בהיצירה הפעלית. עולמים ועולמי עולמים, רוחניים, שכליים, רצוניים, כחניים, מוגלמים ומצומצמים, קשורים ואחוזים, מחוטבים ומסודרים, עד המורד של כל אותו המרחב המעשי, והמון המוני כחותיו וגלמיו, סדוריו ופארותיו, יפיו ואמנותו, פארו וסעיפיו, והכל מופע באור האחדות העליונה, האלהית, המלאה והרוויה. אמנם משבא לכלל עולמים הדבר מצומצם, שם כבר יש הויה וחדלון, עליה וירידה, ריבוי ומיעוט, במובן המדויק של אלה התוכנים, ושלילותיהם עמהם. בעת ההארה המלאה שואפת היא הנשמה למילוי העליון, למרומים האלהיים, שם הוא מקורות תענוגיה, מכוני ישעה. כל מה שהוא כבר גדור בהגדרה עולמית, הרי הוא אוסר אותה בכבלים, קוצץ את כנפי רוחה, משיבה עד דכא, על כן עיניה ולבה אל הרום, אל היחוד העליון, יחוד האור האלהי במקורו בעצמיות עצמיותו. בסור הזיו העליון מאת הנשמה, הרי היא עומדת חפוית ראש, מתנחמת בעניה בהשערותיה, במשפטי הגיונותיה, שואבת מים שאובים מאוצרות החושים, בונה בניני רוח וגשם, שכל ודמיון, מהמושכלות הקצובות, חוזה את צללי הטוהר של האור התולדתי במעשה ד' אשר בעולמים, משערת היא את אור המדות והכחות האלהיים, מחיי העולמים, בוניהם ומכונניהם, מקשרת היא את כל העולמים הרבים אל מקור שפעת שרשם, מתנעמת היא בטעם קצוב זה, בהיותה במורד. 'ריח ציקי קדרה, מאכל שפחות' (על פי פסחים נו, א), יש כאן, אבל בירידתה הרי הוא לה הכרח, 'מביאים העבדים בחשאי, ברוך שם כבוד מלכותו לעולם ועד' (שם), "יחודא תתאה" (תניא, שער היחוד והאמונה ז). כשזורח על גבי היחוד התחתון רק הזיו מן היחוד העליון, הרי הוא מתכפל ומתעלה, עם כל זה הרי הוא בנפילתו, "נון כפופה" (פרדס רימונים כז, יד), של כללות האותיות אשר בשני היחודים, עם כללותם. ובהיות היחוד העליון, הפועל והמבריק, והיחוד התחתון, בעל קצבת העולמים, בטל אליו, ונרטב בלשדו, מתעלה בעילוייו ומתאחד באחדותו, הרי היא נזקפת, "נון פשוטה" (שם), כללא דדכר ונוקבא, תפארת ישראל וכנסת ישראל.תוכיות </b>– פנים; <b>הנאצל </b>– המושפע; <b>מתיצרים </b>– נוצרים; <b>העדנים </b>– העינוגים; <b>והעז </b>– והעוצמה; <b>משוקה </b>– מקבלת רוויה; <b>הטל </b>– לחות הנמצאת על הקרקע, ובהקשר שלנו: התחדשות; <b>הפעלית </b>– הפועלת בעולם; <b>כחניים </b>– פוטנציאליים; <b>מוגלמים </b>– מוגשמים; <b>מחוטבים </b>– מצויים באחדות; <b>המורד </b>– הירידה; <b>ופארותיו </b>– ענפיו; <b>הויה וחדלון </b>– מציאות וחורבן; <b>מכוני ישעה </b>– יסודות גאולתה; <b>גדור </b>– מוגדר, מוגבל; <b>עד דכא </b>– עד למטה; <b>הרום </b>– הרוממות; <b>חפוית ראש </b>– בבושתה; <b>מהמושכלות הקצובות </b>– מהתובנות המוגבלות; <b>התולדתי </b>– ההיסטורי; <b>ומכונניהם </b>– ומייסדיהם; <b>מתנעמת </b>– מרגישה נעימות; <b>ציקי קדרה </b>– פסולת שנותרת בשולי הסיר; <b>יחודא תתאה </b>– היחוד הנמוך; <b>בלשדו </b>– במעיינו; <b>כללא דדכר ונוקבא </b>– כלל הזכר והנקבה.
קבלת עול מלכות שמיים פותחת בשני משפטים המסכמים את שתי הצורות של הופעת ה' בעולם: "שמע ישראל, ה' אלהינו, ה' אחד" ו"ברוך שם כבוד מלכותו לעולם ועד"; הפסקה באה להסביר מה המשמעות של כל אחד מן המשפטים הללו: <b>הרעיון העליון, הנובע מיסוד ההכרה העליונה בגדולת אין סוף, המוציא את מעמק הברכה מקרב תוכיות הנשמה, ברוך הוא, עד אשר בא לידי אותו האור הנאצל באצילות הטוהר, שמכחו כבר ראויים הם עולמים להיות מתיצרים, מתוארים ומתנהלים </b>– המשפט הראשון – "שמע ישראל" בא לתאר את ההכרה בכך שישנו מקור אלוהי אינסופי שגורם לנו לבטא מעומק נשמתנו את המדרגה האצילית שממנה נוצרים כל העולמות; <b>כל אותה האחדות המאירה כל אותם העדנים מלאי החיים והעז, ברום קדשי קדשיהם, הרי הם בכלל היחוד העליון</b>, המתגלם בפסוק "<b>שמע ישראל ד' אלהינו ד' אחד</b>" – המילים הללו מתארות את אחדות ה' בעולם עליון, עולם שבו מתענגים בחיים מלאי עוצמה וקודש. אנו נפגשים עם רצון ה' האינסופי המתגלה בכל כוחות חיינו: "ה' אלהינו", ומאחד אותם לחטיבה אחת: "ה' אחד". <b>ברוממותה של הנשמה היא משוקה רק מזה הטל העליון, משעשוע האחדות האין סופית, וצבעיה המאירים מחיים את פנימיותה, ו'כוסה רויה' </b>– במצבה הגבוה של הנשמה – רק מדרגה זו מספקת אותה, והיא מתחייה, מוארת ומתמלאת רוויה ממנה. <b>מני אז והלאה, מוכר הוא אור האחדות בהיצירה הפעלית </b>– מכאן ואילך, אנו מסוגלים להכיר כיצד האחדות מופיעה בכל היצירה שפועלת בבריאה: <b>עולמים ועולמי עולמים, רוחניים, שכליים, רצוניים, כחניים, מוגלמים ומצומצמים, קשורים ואחוזים, מחוטבים ומסודרים </b>– אינסוף כוחות רוחניים, נפשיים פוטנציאליים ומוגשמים שמחוברים כולם ביחידה אחת, <b>עד המורד של כל אותו המרחב המעשי, והמון המוני כחותיו וגלמיו, סדוריו ופארותיו, יפיו ואמנותו, פארו וסעיפיו, והכל מופע באור האחדות העליונה, האלהית, המלאה והרוויה </b>– והאחדות ניכרת גם בעולם המעשה הנמוך יותר: כל כוחות העשייה, הן הממשיים והן הפוטנציאליים, כל פרטיהם והסתעפויותיהם – מסודרים באחדות ובהרמוניה. <b>אמנם משבא לכלל עולמים הדבר מצומצם, שם כבר יש הויה וחדלון, עליה וירידה, ריבוי ומיעוט, במובן המדויק של אלה התוכנים, ושלילותיהם עמהם </b>– כמובן שהופעת אחדות ה' בעולם המעשה התחתון היא מורכבת: בד בבד עם הצלחות, עליות ויתרונות ישנן גם חורבנות, ירידות וחסרונות (ברגע שאתה מתייחס לדבר מסוים בעולם הזה בצורה מדויקת אתה חייב להתייחס גם לחסרונותיו השליליים שמובנים בתוכו). <b>בעת ההארה המלאה שואפת היא הנשמה למילוי העליון, למרומים האלהיים, שם הוא מקורות תענוגיה, מכוני ישעה </b>– כשהאדם במצב רוחני נעלה, מלא תענוג וישועה, הוא ראוי אל ה"ייחוד העליון" הכלול במשפט הראשון של קבלת עול מלכות שמיים; <b>כל מה שהוא כבר גדור בהגדרה עולמית, הרי הוא אוסר אותה בכבלים, קוצץ את כנפי רוחה, משיבה עד דכא, על כן עיניה ולבה אל הרום, אל היחוד העליון, יחוד האור האלהי במקורו בעצמיות עצמיותו </b>– במצב הזה הוא מתעלה מכל התסבוכת העולמית שכובלת ומורידה את נשמתו, ומרים עיניו אל הרוממות האלוהית, המקורית והעצמית, שמאחדת את הכל. אמנם לא תמיד האדם נמצא במצב זה: <b>בסור הזיו העליון מאת הנשמה, הרי היא עומדת חפוית ראש, מתנחמת בעניה בהשערותיה, במשפטי הגיונותיה, שואבת מים שאובים מאוצרות החושים, בונה בניני רוח וגשם, שכל ודמיון, מהמושכלות הקצובות </b>– בעת בה אדם מצוי במצב רוחני ירוד נאלץ הוא למצוא כיצד מתגלה ה' במערכות הטבע באמצעות מחקר רציונאלי, הכרת החושים, הוכחות שכל ודמיון אנושי מוגבלים; <b>חוזה את צללי הטוהר של האור התולדתי במעשה ד' אשר בעולמים, משערת היא את אור המדות והכחות האלהיים, מחיי העולמים, בוניהם ומכונניהם, מקשרת היא את כל העולמים הרבים אל מקור שפעת שרשם, מתנעמת היא בטעם קצוב זה, בהיותה במורד </b>– לנסות לזהות כיצד ההשגחה האלוהית מנהלת את ההיסטוריה, ולשער כיצד ניתן הכוחות והמידות ביסודם שייכים לאחדות האלוהית; '<b>ריח ציקי קדרה, מאכל שפחות</b>'<b>, יש כאן, אבל בירידתה הרי הוא לה הכרח, 'מביאים העבדים בחשאי</b>' – חז"ל המשילו מצב זה ל"בת מלך", הראויה למאכלים מעודנים, שמתאווה לשיירי אוכל שבסיר – "מאכל שפחות" – שהעבדים נאלצים להביא לה בחשאי מפני הבושה. כך האדם, לפעמים הוא מתרחק מנשמתו ואז הוא נזקק למזון רוחני פשוט יותר, וזהו משמעות המשפט השני שנאמר בקבלת עול מלכות שמיים: '<b>ברוך שם כבוד מלכותו לעולם ועד</b>' – כאשר לא ניתן כיצד "ה' אלוהינו" מתגלה ב"אחד" – בהכרה מלמעלה למטה – נאלצים להגיע לכך מתוך הכרת "מלכותו" בעולם שלנו; וזהו מדרגה המכונה "<b>יחודא תתאה</b>" – היחוד התחתון, ההכרה הנמוכה – מלמטה למעלה – כיצד מונהגת המציאות מאת ה'. <b>כשזורח על גבי היחוד התחתון רק הזיו מן היחוד העליון, הרי הוא מתכפל ומתעלה </b>– כאשר ההכרה הנמוכה באחדות ה' היא המרכזית וההכרה העליונה רק מקרינה לו ניצוץ ("זיו") קטן – מקבל האדם מכפלת כוח. אם נחבר את מספר האותיות שבשני המשפטים המסכמים את אחדות ה' נמצא חמישים אותיות; ולכן רומזים בתורת הסוד שהמספר חמישים (גימטריה של האות נ') מעיד חיבור בין שני "הייחודים". <b>עם כל זה הרי </b>הייחוד התחתון <b>בנפילתו, "נון כפופה", של כללות האותיות אשר בשני היחודים, עם כללותם </b>–כאשר ההכרה הדומיננטית באחדות ה' אצל האדם היא זו תחתונה, מתוך הוכחות וכדומה – נמשל הדבר ל'נו"ן כפופה' (נ'), היינו אות שמשתמשים בה באמצע המשפט, וזהו ביטוי למדרגה 'כפופה' שבה העולם האצילי רק מקרין לעולם המעשי ולא ממלא אותו לחלוטין. <b>ובהיות היחוד העליון, הפועל והמבריק, והיחוד התחתון, בעל קצבת העולמים, בטל אליו, ונרטב בלשדו, מתעלה בעילוייו ומתאחד באחדותו, הרי היא נזקפת, נון פשוטה </b>– לעומת זאת בעת שההכרה העליונה היא הדומיננטית, נמשל מצב זה ל'נו"ן פשוטה' (ן), המופיעה בסוף המילה, ומציינת מצב בו אחדות ה' מאירה את עולמנו באופן זקוף, ממרומי מרומים עד תחתיות ארץ. זוהי מציאות המכונה בשמות קבליים שונים: <b>כללא דדכר ונוקבא </b>– חיבור בין הזכר (ייחוד עליון) והנקבה (ייחוד תחתון); <b>תפארת ישראל וכנסת ישראל </b>– חיבור בין תורת ישראל (תפארת ישראל) לנשמת ישראל (כנסת ישראל).

<b>ייִחוּד הַהֲוָיָה וּמַטְּרָתָההאלהות העולמית, כלומר ההויה של העולמים, החיות שלהם, הקיום, המציאות, הרוחניות והעצמיות, המעדנתם, הממלאתם ישות, המעלתם תמיד ממדרגה למדרגה, הכל הוא בכלל אור מלכות, הא האחרונה של שם הויה, המתגלה בשם האדנות. אמנם המטרה האידיאלית של הוית הכל, האורה העליונה, שבגללה ראויים כל העולמים להמצא, שהיא הרבה יותר ויותר עליונה בקודש מגופם של כל העולמים כולם, היא מדת התפארת, שכל זיום של כל העולמים תלוי רק כפי אותה המדה שהם מתעצמים עם האידיאל של הויתם ועד כמה שהם מתאחדים בו, ושמחתם וענוגם, פדותם וגאולתם היא רק באותו הערך שהזיווג והיחוד העדין מצוי בין תפארת ומלכות. וכל מגמתנו בכל פנותינו אי אפשר שתהיה אחרת כי אם "ליחדא שמא דקוב"ה", אידיאל הכל, "ושכינתיה" (ראשית חכמה אהבה, ט), שהיא הכל, שבא על ידי הנועם השופע ממקור הכל, המקבל לשדו משורש מקור הכל, המתעלה עד למעלה מכל עומק של שורש ועיקר, "לפני אחד מה אתה סופר?" (ספר יצירה א, ז).ההויה </b>– המציאות; <b>המעדנתם </b>– שהופכת אותם לעדינים; <b>ישות </b>– קיום; <b>זיום </b>– אורם; <b>הויתם </b>– קיומם; <b>פדותם </b>– שחרורם; <b>שהזיווג </b>– החיבור; <b>והיחוד </b>– והאיחוד; <b>לשדו </b>– מעיין חייו.
<b>האלהות העולמית, כלומר ההויה של העולמים, החיות שלהם, הקיום, המציאות, הרוחניות והעצמיות, המעדנתם, הממלאתם ישות, המעלתם תמיד ממדרגה למדרגה, הכל הוא בכלל אור מלכות </b>– האלוהות שמתגלה בממדי העולם הזה, שמעניקה לו עדן, קיום והתרוממות – מכונה בלשון הקבלה "אור המלכות", היינו ה' מולך על עולמנו; וזו ה<b>הא האחרונה של שם הויה, המתגלה בשם האדנות </b>– שם י-ה-ו-ה מתאר את הופעת ה' בעולם, וכל אות מלמדת על התגלות אחרת של ה'. האות הרביעית והאחרונה בשם הויה – האות ה"א – מתארת את ריבונו של עולם כמנהיג את ההיסטוריה והמחיה את הטבע; שם זה מקביל לכינוי "אדני", אדון הארץ ומנהיגה. <b>אמנם המטרה האידיאלית של הוית הכל, האורה העליונה, שבגללה ראויים כל העולמים להמצא, שהיא הרבה יותר ויותר עליונה בקודש מגופם של כל העולמים כולם, היא מדת התפארת </b>– ישנה מדרגה נוספת שמבטאת את השלמות האלוהית שמעבר לממדי עולמנו המוגבל, שמעניקה משמעות לקיום העולמי שהוא ככלי לה, ומכונה "מידת התפארת" (מלשון פאר); <b>שכל זיום של כל העולמים תלוי רק כפי אותה המדה שהם מתעצמים עם האידיאל של הויתם ועד כמה שהם מתאחדים בו </b>– מצבם הרוחני של ממדי העולם הזה תלוי במידה שהם מאפשרים לממד העליון של "התפארת" להתאחד עימם; <b>ושמחתם וענוגם, פדותם וגאולתם היא רק באותו הערך שהזיווג והיחוד העדין מצוי בין תפארת ומלכות </b>– תחושת העונג והישועה של העולמים שלנו תלויה בחיבור של שתי המדרגות הללו, בזיווג בין ההרמוניה והסדר שעתידים להתגלות ("תפארת"), לבין ההנהגה האלוהית החבויה בהיסטוריה ובטבע בהווה ("מלכות"). <b>וכל מגמתנו בכל פנותינו אי אפשר שתהיה אחרת כי אם "ליחדא שמא דקוב"ה"</b>, זהו <b>אידיאל הכל, "ושכינתיה", שהיא הכל, שבא על ידי הנועם השופע ממקור הכל, המקבל לשדו משורש מקור הכל, המתעלה עד למעלה מכל עומק של שורש ועיקר </b>– המשפט "לשם יחוד קודשא בריך הוא ושכינתיה", שהתקבל לומר לפני מצוות מסוימות, בא לומר שאנו רואים את מטרתנו לחבר את האידיאל העתידי ("שמו" של הקב"ה, מידת התפארת) עם גילויו בעולם הזה ("שכינתיה", מידת המלכות). תפקיד האדם הוא להתמלא מהמחשבה האלוהית הדוחפת את העולם לתיקון. בכך הוא מגיע למדרגה עליונה, שמעל כל העולמים, שעליה נאמר<b> "לפני אחד מה אתה סופר?" </b>– ספר יצירה מתבטא שישנן עשר התגלויות ("ספירות") של ה' בעולמו, וישנה מדרגה שהיא עוד לפני הספירה, היינו מדרגת-חיים שבה אדם כה מאוחד עם התגלות הבורא עד שאינו יכול לבטא זאת בשום הגדרה ומספר.















<b>סדר באַחְדוּת הָעוֹלָם וְהַתּוֹלָדָהיאגִּלּוּי הָאַחְדוּתהקריאה בשם ד' אחד שואפת לגלות את האחדות בעולם, באדם, בעמים, ובכל התוכן של ההויה, באין פרץ בין המעשים והדעות, בין השכל והדמיון. וגם הפרצים המורגשים יתאחדו על ידי ההארה העליונה, המכרת את צד אחדותם והתאמתם. בתוכן החיים של האדם הוא יסוד הקדושה כולה, בחיי הרוח הוא אור הנצח, חיי שעה וחיי עולם באגודה אחת. זאת היא המחשבה היותר גדולה שבמחשבות הענקיות של כח החושב, אשר להאדם, המתגלה בקרבו על ידי כל כשרון הגילוי הרוחני שלו, עד מרום התגלות אלהות, באורח שכל, וידיעה של פנים אל פנים. ההויה </b>– המציאות; <b>פרץ </b>– פער, סדק, פירצה; <b>באגודה </b>– בחבורה; <b>באורח </b>– בדרך.
<b>הקריאה בשם ד' אחד שואפת לגלות את האחדות בעולם, באדם, בעמים, ובכל התוכן של ההויה, באין פרץ בין המעשים והדעות, בין השכל והדמיון </b>– לקריאה בשם ה' אחד, שבה דוגלים ישראל, יש משמעות רבה לחיים האנושיים. קריאה זו שואפת ליצור אחדות של אמת בין עמים שונים, תרבויות מגוונות ובין חלקי הנפש של האדם הפרטי. <b>וגם הפרצים המורגשים יתאחדו על ידי ההארה העליונה, המכרת את צד אחדותם והתאמתם </b>– על ידי אחדות זו הפערים שנראים בהווה כבלתי ניתנים לאיחוי וגישור ישלימו זה עם זה, מפני שתפיסת אחדות זו יודעת כי בעומקם של פרטי המציאות קיימים חיבור והתאמה. <b>בתוכן החיים של האדם הוא יסוד הקדושה כולה, בחיי הרוח הוא אור הנצח, חיי שעה וחיי עולם באגודה אחת </b>– כשהאחדות מופיעה בכוחות הנפש של האדם מתגלה מדרגת ה"קדושה". קדושה זו היא המצב שבו אפילו כוחותיו הטבעיים של האדם, היצר ורצון החיים הבסיסי ("חיי שעה") מעוצבים על פי השכל והעולם הרוחני ("חיי עולם"). כשאחדות זו מופיע בהיסטוריה אנו מדברים על התגלות ה"נצח" – היכולת לחבר דורות שונים למהלך אחד שלם. <b>זאת היא המחשבה היותר גדולה שבמחשבות הענקיות של כח החושב, אשר להאדם, המתגלה בקרבו על ידי כל כשרון הגילוי הרוחני שלו, עד מרום התגלות אלהות, באורח שכל, וידיעה של פנים אל פנים </b>– תפיסת אחדותית זו היא פסגתה של ההכרה האנושית. להכרה זו מדרגות רבות: יש שהאדם נפגש עמה בשכלו, ויש שמתעלים לשאיפות רוחניות עליונות יותר ואפילו להתגלות שמימית אלוהית ("פנים אל פנים" מול הקב"ה). 
<b>יבהַתּנוּעָה הַכְּלָלִית וְהַהַשְׁגָּחָהכשמסתכלים בעולם, בהסתכלות אידיאלית, שאור הקודש מאיר עליה את זהרו, אין רואים דבר פרטי מצד פרטיותו, כי אם בכל חזיון, בכל פלוגה, אפילו הקטנה שבקטנות, מהחלקים הישיים והמעשיים, רואים הופעה תוצאת תנועת הכל. והלימוד הזה הולך הוא ומתבסס על פי המדע ההולך ומתחדש, המתקרב בשבילי החול אל מרכז הקודש, המתעלה מעל הסקירה האטמית אל הכרת התנועה והכח. ובעת אשר יוכל כל אטם להיות נראה לדבר עומד בפני עצמו, לעצם פרדיי, אין תנועה נסקרת כי אם בתור תוצאה מן הכל, נפעלת מכל, ופועלת על כל. ובזה היש כולו מתעלה מהאומללות שבריסוקו, והריסותיו נבנות בבנין שלם, של יוצר כל, בחכמה וחסדים נאמנים. ובזה מקרבת אותנו ההכרה של טבע החומר אל המדע האצילי העליון, שיסוד הקודש, המחיה את הכל, גם את המוסר, היחידי והצבורי, הולך ומתגלה על ידה, והפלוסופיה ביסודה נגאלת ממאסר החושך המלפף אותה, הבונה קיר של ברזל בין העולם והאדם לאביהם שבשמים. אין התגבורת השכלית בצורתה ההגיונית צריכה עוד להיות משברת את עצמתה כדי לקלוט אל תוכה את חיי האמונה הרוממים, המשיבים את הנשמה למקור חייה, ונותנים לה את עצמתה, הטבעית לה בכל מלואה. הרי היא הידיעה של ההשגחה הפרטית, לא בצדה המוקטן, המפרד את הפרטים מן הכללים, וממעט בשביל כך את חייהם, ולא בצורה המבליעה את הפרטים, עד שנדמה לעין הסוקר שמציאותם בטלה היא ונכחדת. הידיעה האלהית, שהפלוסופיה תובעת את הכללתה, והאמונה והמוסר תובעים את פרטיותה, היא מתבררת על ידי אותה הסקירה ההולכת ומתבררת, החובקת את המדע הנסיוני, וההשערי, את כל תעופות הרגשות היותר פנימיות, וההשכלות היותר חודרות ומובלטות, וההגיון נשאר עומד על בסיסו, ומתאחז באחיזת אמת, ביסוד התום של הקדושה והאמונה אשר בתומת ישרים. המציאות כולה הרי היא עולה בציור האמת שלה, והפרטיות מתגדלת לצורה כללית, והולכת ומתאדרת היא בתוך הכלליות הגדולה הבלתי גבולית, שדוקא שם היא מוצאה את איתניותה. והידיעה האלהית, ברום אמתה, בכלליותה, היא היא גם הפרטית היותר חודרת, המלאה אמת, ומחודרה חטיביות, שלא יפול צרור ארץ. והבינה העליונה, החובקת כל עולמים, והחכמה האדריכלית, המיוחדה לכל עולם, ולכל בריה, הרי הן מתיחדות בחוברת, והענפים מתאחדים בשרשיהם, בשביעת יניקת זיו לשדם לרויה. וברוחו של כל ישר לב, של כל צדיק אוהב צדקות, ההרמוניה הזאת מפעמת את צלצוליה. ורוח הקודש, רוח קודש קדשים, הולך ומתגבר להחיות עולמי עד, וכל אשר בהם.זהרו </b>– אורו; <b>פלוגה </b>– פלג, חלק; <b>הישיים </b>– הקיימים; <b>האטמית </b>– חלקיקי החומר; <b>פרדיי </b>– מפורד ומנותק; <b>המלפף </b>– העוטף; <b>התגבורת </b>– המאמץ; <b>המבליעה </b>– הבולעת; <b>ונכחדת </b>– ונעלמת; <b>הנסיוני </b>– הבוני על ניסוי וטעייה; <b>וההשערי </b>– התיאורטי; <b>ומתאחז </b>– ומתחזק; <b>בתומת </b>– בתמימות, בשלמות; <b>ומתאדרת </b>– ומתעצמת; <b>איתניותה </b>– חוזקה; <b>ומחודרה חטיביות </b>– וחדורה באחדות; <b>צרור </b>– פירור; <b>האדריכלית </b>– המעצבת; <b>מתיחדות בחוברת </b>– מתאחדות ביחד; <b>לשדם </b>– מעיינם; <b>מפעמת </b>– מחייה.
<b>כשמסתכלים בעולם, בהסתכלות אידיאלית, שאור הקודש מאיר עליה את זהרו, אין רואים דבר פרטי מצד פרטיותו </b>– כשמתבוננים על עולם הטבע ועל המהלך ההיסטורי של האנושות מנקודת מבט של אמונה יש לבחון כל תופעה כחלק מהשקפת עולם מקיפה; <b>כי אם בכל חזיון, בכל פלוגה, אפילו הקטנה שבקטנות, מהחלקים הישיים והמעשיים, רואים הופעה תוצאת תנועת הכל </b>– כל תופעה פרטית, ולו הקטנה, הקיומית, והמעשית ביותר – היא חלק ממהלך רחב וחובק כל. <b>והלימוד הזה הולך הוא ומתבסס על פי המדע ההולך ומתחדש, המתקרב בשבילי החול אל מרכז הקודש, המתעלה מעל הסקירה האטמית אל הכרת התנועה והכח</b> – תפיסה זו מתאימה לתפיסות המדעיות החדשות שמזהות שמאחורי האטומים (פרטים) שמרכיבים את המציאות קיימות תנועה ואנרגיה (כלליות); <b>ובעת אשר יוכל כל אטם להיות נראה לדבר עומד בפני עצמו, לעצם פרדיי, אין תנועה נסקרת כי אם בתור תוצאה מן הכל, נפעלת מכל, ופועלת על כל </b>– ולמרות שכל אטום ואטום במציאות נראים כבודדים ומפורדים זה מזה, הם חלק מתנועה אנרגטית כללית; <b>ובזה היש כולו מתעלה מהאומללות שבריסוקו, והריסותיו נבנות בבנין שלם, של יוצר כל, בחכמה וחסדים נאמנים </b>– על ידי השקפה זו אנו יכולים לזהות את המציאות כמערכת אחת שלמה ("חכמה") שפרטיה ("חסדיה") מחוברים זה לזה. <b>ובזה מקרבת אותנו ההכרה של טבע החומר אל המדע האצילי העליון, שיסוד הקודש, המחיה את הכל, גם את המוסר, היחידי והצבורי, הולך ומתגלה על ידה </b>– יוצא שההתקדמות המדעית בחקר עולם הטבע משמשת אותנו כאמצעי להכרת העולם הרוחני – ככלל המחייה את הפרטים – מה שדוחף את האדם להיטיב לזולת ולנהל את יחסיו עם החברה בצורה מוסרית. <b>והפלוסופיה ביסודה נגאלת ממאסר החושך המלפף אותה, הבונה קיר של ברזל בין העולם והאדם לאביהם שבשמים </b>– מתוך הבנה אחדותית זו ניתן להתגבר על המשבר לכאורה בין החשיבה הפילוסופית לאמונה; <b>אין התגבורת השכלית בצורתה ההגיונית צריכה עוד להיות משברת את עצמתה כדי לקלוט אל תוכה את חיי האמונה הרוממים, המשיבים את הנשמה למקור חייה, ונותנים לה את עצמתה, הטבעית לה בכל מלואה </b>– אין צורך יותר לעקם את החשיבה הרציונאלית על מנת להתמלא בחיי אמונה מקוריים וטבעיים; הכיצד? <b>הרי היא הידיעה של ההשגחה הפרטית, לא בצדה המוקטן, המפרד את הפרטים מן הכללים, וממעט בשביל כך את חייהם, ולא בצורה המבליעה את הפרטים, עד שנדמה לעין הסוקר שמציאותם בטלה היא ונכחדת </b>– האמונה בה' מלמדת על המעורבות של הקב"ה בעולם, מצד אחד אין המציאות נפרדת מהשגחתו, ומצד שני אין התעלמות מהפרטים אלא יש השגחה על כל דבר. אמנם, השכל האנושי מתקשה לעכל כיצד ריבונו של עולם, הנשגב מכל, מעורב בפרטי המציאות הזמניים; אך <b>הידיעה האלהית, שהפלוסופיה תובעת את הכללתה, והאמונה והמוסר תובעים את פרטיותה, היא מתבררת על ידי אותה הסקירה ההולכת ומתבררת, החובקת את המדע הנסיוני, וההשערי, את כל תעופות הרגשות היותר פנימיות, וההשכלות היותר חודרות ומובלטות, וההגיון נשאר עומד על בסיסו, ומתאחז באחיזת אמת, ביסוד התום של הקדושה והאמונה אשר בתומת ישרים </b>– על ידי ההבנה האמורה לעיל – שעולה מכל מחקר מדעי (מעשי ותיאורטי), מהאינטואיציה הפנימית והחשיבה הישרה – ניתן להעמיק גם בסודה של ההשגחה: כשם שכל אטום במציאות הגשמי הוא פועל יוצא של תנועה החובקת עולם ומלואו, כך גם במובן הרוחני – לכל מעשה של אדם, גם הקטן ביותר, יש השלכה דרמטית כלפי גורל האנושות וממילא כלול הוא בהשגחה האלוהית המכוונת את העולם לייעודו. נמצא שההשגחה הפרטית שכל ילד מאמין בה בתמימות איננה סותרת את המחשבה הבוגרת והשקולה. <b>המציאות כולה הרי היא עולה בציור האמת שלה, והפרטיות מתגדלת לצורה כללית, והולכת ומתאדרת היא בתוך הכלליות הגדולה הבלתי גבולית, שדוקא שם היא מוצאה את איתניותה </b>– תפיסה זו מעצימה את המשמעות של כל מעשה ומעשה: לכל מעשה – לטוב או למוטב – השלכה מכרעת ביחס למהלך הכללי והאינסופי של העולם, ומתוך כך מקבל הפרט חשיבות עצומה. <b>והידיעה האלהית, ברום אמתה, בכלליותה, היא היא גם הפרטית היותר חודרת, המלאה אמת, ומחודרה חטיביות, שלא יפול צרור ארץ </b>– ידיעת ה' את המציאות איננה ידיעה כללית בלבד שכן כוללת היא את המורכבות הרוחנית המפורטת לפרטי פרטים, שכולם מאוחדים בחטיבה אחת, שפירור לא מפורד ממנה. <b>והבינה העליונה, החובקת כל עולמים, והחכמה האדריכלית, המיוחדה לכל עולם, ולכל בריה, הרי הן מתיחדות בחוברת, והענפים מתאחדים בשרשיהם, בשביעת יניקת זיו לשדם לרויה </b>– וההבנה הרוחנית, וההבנה המבניות ('אדריכלות') של העולם הזה לפרטי פרטיו, מתאחדות יחדיו ביניקה מן המקור האלוהי; <b>וברוחו של כל ישר לב, של כל צדיק אוהב צדקות, ההרמוניה הזאת מפעמת את צלצוליה </b>– האדם המעמיק חי ומחובר בתודעת חיים מאוחדת זו, שמאחדת בין חייו הפרטיים להרמוני הכללית של העולם; <b>ורוח הקודש, רוח קודש קדשים, הולך ומתגבר להחיות עולמי עד, וכל אשר בהם </b>– תודעה זו תפיח רוח של קדושה בכל פרטי המציאות ותתקן אדם ועולמו. 

<b>יגהַכְּלָלִיּוּת וְהַפְּרָטִיּוּת בְּדצח"מהרעיון של "אור ישר ואור חוזר" (קלח פתחי חכמה, טז), ברזי תורה, מביא אותנו לדון על דבר העילוי החבוי שיש בהמורד הגלוי. וכשאנו דנים את הסוגים, דצח"מ, הננו אומרים, שיש בדומם שיגוב גנוז יותר מבצומח, ובצומח יותר מן החי, ובחי יותר מן המדבר. ואם נבא להסביר לנו את החזיון הזה, נאמר, כי ההתגלות הפרטית היא מאפילה את ההארה הכללית, המקיפה, גם עלומה וחבויה במעמק הנמצא, וכיון שההתגלות האישית שבדומם היא חלושה, הויתו הכללית היא בהיקפו הכללי ובתוכיותו בצורה כוללת ובהירה מאד. בצומח שעלה יותר, נתפתח ונשתלם באישיותו, עד כדי התגלות חיים נסתרים של נטיה טבעית תנועתית, כבר מוצאה ההחשכה, שהאישיות מחשכת היא את ההארה הכללית, מקום יותר רחב. ובחי, שהתבלטה בו כל כך האישיות, עד כדי הראות חפץ, ואיזה מדה שכלית, מספיק כבר גילוי פרטי זה להחשיך בצורה יותר עבה את ההארה הכללית שבו, שהוא חלק מהארת הכלל שבמציאות כולו. במדבר, שכל כך נתרומם ונתנשא, עד כדי חפשיות הרצון והפרית ההשכלה, בכל ענפיה ההולכים ומצמיחים, עופלה בו מאד תכונתו הכללית, שהיא האורה החיה המקפת המלאה, ונסתרת היא בעומק החיים האישיים, עד אשר יעיר את סוד חייה הכבירים הרצון הנשגב, שיסודו הוא בהענוה המוחלטה, של "ראש צורים" (במדבר כג, ט), שאמר "ואנכי עפר ואפר" (בראשית יח, כז), ומי שנעשה שכן לעפר בחייו זוכה להאורה העליונה, המשוחררה מכל האפלה פרטית, "הקיצו ורננו שכני עפר כי טל אורת טלך" (ישעיהו כו, יט). הנפשות של הדומם, הצומח, החי והמדבר, בכלליותם קשורות הן זו בזו, ובפרטיות צביונן הן הולכות ומתחלקות אלו מאלו. כל מה שהמדרגה היא יותר נמוכה, הכללות יותר פועלת עליה מהפרטיות. והפרטיות הדוממת היא מצד הנפשיות כמעט כאלו אינה, ונבלעת היא בעיקרה בהכלליות של נפש הדומם. בצומח, מתחילה כבר הפרטיות להיות מוכרה, לפי המינים. והפרטיות האישית היא כמעט בלועה כולה בהמיניות, ובחי מתגלה כבר איזה רושם של פרטיות אישית, ומכל מקום רובה היא מובלעה בהמין. וזהו הגורם את השיווי של כל ארחות החיים המיניים שבבעלי החיים, וכוון הפעולות שבבעלי החיים החברותיים, כהדבורים וכיוצא בו. והחילוק הגמור האישי מוצא הוא מקומו בהאדם. וחוזר אחר כך יסוד האחדות להתגלות בכנסת ישראל, שמעוצם עליתה קנתה לה הנפשיות הכללית של האומה את היתרון הכללי אשר בדומם, בצומח, ובחי. אומה זו נמשלה לעפר, וזו היא עצמה מעלתה העליונה שנמשלה גם כן לכוכבים, ו"רבבה כצמח השדה נתתיך" (יחזקאל טז, ז), "ואתן צאני צאן מרעיתי, אדם אתם" (שם לד, לא), "אתם קרוים אדם" (יבמות סא, א), שסגולת הדוממיות הטובה והמופלאה נשארה בה, מראש צורים, שאמר ואנכי עפר ואפר, "ומי כעמך ישראל גוי אחד בארץ" (שמואל ב ז, כג).ברזי </b>– בסודות; <b>העילוי </b>– ההתרוממות; <b>בהמורד </b>– בירידה, במדרגות הירודות; <b>דצח"מ </b>– דומם, צומח, חי, מדבר; <b>שיגוב </b>– גודל, שגב; <b>גנוז </b>– נסתר; <b>מאפילה </b>– מסתירה; <b>עלומה </b>– נסתרת; <b>הויתו </b>– מציאותו; <b>תנועתית </b>– דינאמית; <b>חפץ </b>– רצון; <b>עבה </b>– גסה; <b>והפרית </b>– ופריחת; <b>עופלה </b>– הוחשכה; <b>הכבירים </b>– העצומים; <b>צביונן </b>– אופיין; <b>השיווי </b>– השוויוניות; <b>עליתה </b>– התרוממותה; <b>שסגולת </b>– שתכונת.
<b>הרעיון של "אור ישר ואור חוזר", ברזי תורה, מביא אותנו לדון על דבר העילוי החבוי שיש בהמורד הגלוי </b>– בחכמת הנסתר ישנם שני ביטויים ביחס לסגנונות השונים בהם מתגלית הנהגת ה': "אור ישר" – התגלות אלוהית שיורדת באופן ישר מלמעלה למטה (שככל שמדרגה גבוהה יותר כך יש בה יותר שפע אלוהי); ו"אור חוזר" – התגלות אלוהית ש"חוזרת" ועולה מן המציאות מלמטה למעלה (שבה דווקא ככל שהמדרגה נמוכה יותר מתגלה בה השפע האלוהי). אם נעמיק בהבנות אלו נוכל להסיק שיש לפעמים מעלה נסתרת גדולה דווקא במדרגות הירודות במציאות. <b>וכשאנו דנים את הסוגים, דצח"מ, הננו אומרים, שיש בדומם שיגוב גנוז יותר מבצומח, ובצומח יותר מן החי, ובחי יותר מן המדבר </b>– דוגמא לכך אנו מוצאים במדרגות הבריאה המחולקות לדצח"מ – דומם, צומח, חי ומדבר. יש מקום לומר שדווקא בדומם, המדרגה הנמוכה ביותר, חבויה מעלה גבוהה יותר מאשר בצומח; בצומח מעלה גבוה יותר מבחי; וכן הלאה. הכיצד? <b>אם נבא להסביר לנו את החזיון הזה, נאמר, כי ההתגלות הפרטית היא מאפילה את ההארה הכללית, המקיפה, גם עלומה וחבויה במעמק הנמצא </b>– ככל שהמדרגה מפותחת יותר כך הפרטיות שלה עומדת יותר בפני עצמה ומתרחקת מן הטבע הכללי והגולמי שהטמין הקב"ה במעמקי המציאות; <b>וכיון שההתגלות האישית שבדומם היא חלושה, הויתו הכללית היא בהיקפו הכללי ובתוכיותו בצורה כוללת ובהירה מאד </b>– דווקא בדומם, שמדרגתו הפרטית חלשה ולא מפותחת, מתנוצץ בו בצורה בהירה יותר ההתגלות האלוהית הכללית. הדומם ממלא בצורה אינסטינקטיבית מלאה את תפקידו שיועד לו מאת הבורא. <b>בצומח שעלה יותר, נתפתח ונשתלם באישיותו, עד כדי התגלות חיים נסתרים של נטיה טבעית תנועתית, כבר מוצאה ההחשכה, שהאישיות מחשכת היא את ההארה הכללית, מקום יותר רחב </b>– עולם הצומח נבדל מהדומם בכך שהוא מתפתח ומתנועע; במובן זה הוא מתרחק מעט יותר מהדומם מההנהגה האלוהית-גולמית של העולם (הוא "מוחשך" יותר מן האורה האלוהית). <b>ובחי, שהתבלטה בו כל כך האישיות, עד כדי הראות חפץ, ואיזה מדה שכלית, מספיק כבר גילוי פרטי זה להחשיך בצורה יותר עבה את ההארה הכללית שבו, שהוא חלק מהארת הכלל שבמציאות כולו </b>– בעולם החי אנו כבר עדים לממד מסוים של רצון ובחירה, וסוג של הכרה שכלית – ובכך מתרחק הוא עוד צעד מהטבע הכללי כפי שבראו אלוהים. <b>במדבר, שכל כך נתרומם ונתנשא, עד כדי חפשיות הרצון והפרית ההשכלה, בכל ענפיה ההולכים ומצמיחים, עופלה בו מאד תכונתו הכללית, שהיא האורה החיה המקפת המלאה, ונסתרת היא בעומק החיים האישיים </b>– האדם המדבר עומד לפי מדרג זה במצב הגרוע ביותר. בחירתו והשכלתו הן כל כך גדולות עד שהוא מסוגל לסגת ולהתעלם לגמרי מטבעו כפי שבראו אלוהים ולהחליפו בבחירה אישית גרועה;<b> עד אשר יעיר את סוד חייה הכבירים הרצון הנשגב, שיסודו הוא בהענוה המוחלטה, של 'ראש צורים', שאמר "ואנכי עפר ואפר" </b>– אם יקשיב האדם לטבעו האלוהי שקיים במעמקי לבו, אם יהיה בעל ענווה, ויסיר את שאיפותיו האנוכיות מראש מעיניו, יוכל לזכות למעלה הכפולה – למעלת האדם המדבר ולמעלת הדומם הבטל לרצון ה'. מדרגה זו אפיינה את אברהם אבינו שנקרא "צור" (סלע) והכריז: "ואנכי עפר ואפר" – יחד עם חופש בחירתו לא התבייש להתבטל לרצון ה' כעפר ואפר. <b>ומי שנעשה שכן לעפר בחייו זוכה להאורה העליונה, המשוחררה מכל האפלה פרטית </b>– ומי שמתחבר לבסיס האלוהי של החיים (שנמשל כאמור לעפר דומם), מסוגל להשתחרר מן הפרטיות והצמצום; כדברי הפסוק: "<b>הקיצו ורננו שכני עפר כי טל אורת טלך</b>" – הצדיקים, בעלי מעלה נפלאה זו, יקומו מקברם הדומם לתחיית עולם מתוך רעננות ("טל) של חיים. <b>הנפשות של הדומם, הצומח, החי והמדבר, בכלליותם קשורות הן זו בזו, ובפרטיות צביונן הן הולכות ומתחלקות אלו מאלו </b>– יש צד שבו כל מדרגות הבריאה מחוברות זו לזו (מצד היותן כאמור חלק מהטבע האלוהי), וישנו צד שהן מחולקות זו מזו: <b>כל מה שהמדרגה היא יותר נמוכה, הכללות יותר פועלת עליה מהפרטיות </b>– ככל שהמדרגה נמוכה יותר, רצון ה' הכללי, מתגלה בה בצורה מובהקת יותר.<b> והפרטיות הדוממת היא מצד הנפשיות כמעט כאלו אינה, ונבלעת היא בעיקרה בהכלליות של נפש הדומם </b>– כמעט ולא ניתן לייחס אופי ואישיות לחפץ דומם. לדומם אין מעמד בפני עצמו אלא הוא חלק מכוח רוחני כללי שבא לידי ביטוי בחוקים שטבע ריבונו של עולם במציאות. <b>בצומח, מתחילה כבר הפרטיות להיות מוכרה, לפי המינים. והפרטיות האישית היא כמעט בלועה כולה בהמיניות – </b>בצומח כבר ניתן להבחין בין מינים וזנים שונים. אך עדיין אי אפשר להגדיר לכל צמח אישיות מיוחדת.<b> ובחי מתגלה כבר איזה רושם של פרטיות אישית, ומכל מקום רובה היא מובלעה בהמין. וזהו הגורם את השיווי של כל ארחות החיים המיניים שבבעלי החיים, וכוון הפעולות שבבעלי החיים החברותיים, כהדבורים וכיוצא בו </b>– בעולם החי החופש הבחירי קצת יותר גדול וניתן כבר להבחין בין פרט לפרט, אמנם, המשותף עדיין הוא העיקר ולכן ניתן לצפות במדרגת החי בתופעות חברתיות שוויוניות כדוגמת הדבורים. <b>והחילוק הגמור האישי מוצא הוא מקומו בהאדם </b>– שיא המודעות האישית נמצא במין האנושי, שבו אנו מוצאים הבדלים עמוקים בין בני האדם. לכל אדם הבחירה והיכולת לבדל את עצמו בצורה מיוחדת. <b>וחוזר אחר כך יסוד האחדות להתגלות בכנסת ישראל, שמעוצם עליתה קנתה לה הנפשיות הכללית של האומה את היתרון הכללי אשר בדומם, בצומח, ובחי </b>– בעם ישראל לדורותיו ("כנסת ישראל") אנו מוצאים את המעלה המשולבת: יש בעם ישראל את החופש והמיוחדות של כל יהודי, אך יחד עם זה את המסירות המופלאה לתכונה האלוהית הכללית שמתגלה בכל מדרגות הטבע. <b>אומה זו נמשלה לעפר, וזו היא עצמה מעלתה העליונה שנמשלה גם כן לכוכבים</b>, וגם לצומח, כדברי הפסוק<b>: "ורבבה כצמח השדה נתתיך, ואתן צאני צאן מרעיתי, אדם אתם" </b>– מצד אחד נמשלו ישראל לעפר ולכוכבים (דומם) שמבטאים את תכונות הטבעיות האלוהית, ומצד שני נמשלו גם לצומח, לחי (צאן) ולאדם שבולטת בהם הפרטיות בעלת הבחירה החופשית. ולכן נאמר על עם ישראל "<b>אתם קרוים אדם</b>" פרטי, אולם כזה <b>שסגולת הדוממיות </b>הכללית <b>הטובה והמופלאה נשארה בה</b>, ירושה מאברהם אבינו, <b>מראש צורים, שאמר ואנכי עפר ואפר, "ומי כעמך ישראל גוי אחד בארץ</b>". 

<b>ידהַתְּנוּעָה הַמְשׁ‏‎ֻתֶּפֶתההויה היא מלאה תמיד תנועה, גשמית ורוחנית, פועלת היא את ערכי חייה מלמעלה למטה בדרך ישרה, מהתוכנים הכלליים העליונים על הפרטיים השפלים, ופועלת גם כן מלמטה למעלה, מהפרטים על הכללים, מהתחתונים על העליונים. דוגמא זו אנו רואים באורגניסמוס החי, וברוח האדם, במעמדו הרוחני כשהוא לעצמו, וגם ביחס המשותף שבין הגוף והרוח.ההויה </b>– המציאות; <b>באורגניסמוס </b>– בגוף החיוני.
<b>ההויה היא מלאה תמיד תנועה, גשמית ורוחנית </b>– המציאות היא תוססת ומחוברת בין חלקיה, הן בממד החומרי והן בממד הרוחני; <b>פועלת היא את ערכי חייה מלמעלה למטה בדרך ישרה, מהתוכנים הכלליים העליונים על הפרטיים השפלים </b>– התנועה והאחדות ניכרות במהלכן מהיסודות הכלליים אל חלקי הבריאה הקטנים: תנועת גרמי השמיים, שינויים באטמוספרה וכדומה יוצרים שינוי בחלקים הקטנים ביותר של הבריאה; תפיסות עולם רוחניות מחוללות בסופו של דבר שינויים בחיי כל יחיד ויחיד. <b>ופועלת גם כן מלמטה למעלה, מהפרטים על הכללים, מהתחתונים על העליונים </b>– כל שינוי תנועה של פרט במציאות יוצר תגובת שרשרת שבסופו של דבר משפיע על המרחבים הגדולים ביותר של היקום. וכך גם מבחינה רוחנית -  כל פעולה אנושית משפיעה על סדר הנהגת ה' את העולם. <b>דוגמא זו אנו רואים באורגניסמוס החי </b>– ניתן לבחון את עקרון זה בגופו הפיזיולוגי של והן ברוחו: בריאות האיברים המרכזיים כלב והמוח משפיעה על כל אצבע ואצבע, ובריאותן של האצבעות משפיעה בסופו של דבר על האיברים החיוניים; <b>וברוח האדם במעמדו הרוחני כשהוא לעצמו </b>– הבנה רוחנית כללית מהדהדת לתובנות פרטיות ולהיפך; <b>וגם ביחס המשותף שבין הגוף והרוח </b>– מצב רוחני נכון מאפשר לגוף לפעול בצורה נכונה, ופעילות גופנית נכונה משפיעה על מצב הרוח. 

<b>טואַחְדוּת הַתוֹלָדָה הָאֱֶנוּשִׁיתכשאנו מסתכלים ביצירה כולה, המוחשית, ורואים את האורגניסמוס הכללי שבה, איך החלקים קשורים הם ושלובים זה בזה, בכל צומח, בכל חי, ובאדם איך החלקים העליונים, הנושאים עליהם הוד חשיבות כללות ואידיאליות, הם נזקקים, ביצירתם, בהויתם ובקיומם, להחלקים הפרטיים, השפלים והנמוכים, שלפעמים בגועל אנו מביטים עליהם, והוא הדין בההתחברות הכללית, כמה שאנו סוקרים בסקירה ברורה מתברר לנו בדיוק פרטי, וכמה שאין העין יכולה לחדור שמה אנו מבינים בהבנה בהירה והשערה רוחנית מעמקת, עד כמה כל החלקים שביש צריכים הם זה לזה, ותהומות רבה והררי עד הם זה בזה משולבים ומצורפים, מוסיפה תמיד בנו ההכרה, שאלמלא ההויות התחתונות, החשוכות והכעורות, לא תצאנה ולא תשגשגנה בשיא הודן ההויות העליונות, הנכבדות והמאירות, והחיבור והאיחוד הולך ומתגדל בנפשנו. מהעולם המוחשי באים אנו לעולם הרוחני, למחשבות אדם ותחבולותיו, לדרכי הקולטורות השונות, האמונות והשיטות. נרתעים אנו לאחורנו כשהננו רואים הרשעה והסכלות, כמה שלטה וכמה שולטת היא במערכי לב בני אדם, בנמוסיהם, בדעותיהם, באמונותיהם, בסדרי חייהם הפרטיים והחברותיים. כשאנו משקיפים על כל התועבות שנעשו בשם אמונה, על כל קרבנות האדם לאלילים, על כל חללי הנמוסים המתועבים, ועל כל הרשעות, השפלות, החולשות והמחשכים של ההסכמות, ומעבר מזה רואים אנו את הברקים, את עטרות החן של שכל האדם וישרו, את חכמת החכמים, את גבורת הגבורים, את להב אור הקודש של אור האמונה בזיקוקו ועליוניותו, את השאיפות ואת התקוות של העתיד הגדול, ואת עמודי האורה שממלאים את ההוה, מיד אנו מחליטים, הלא כולה, כל החזות הרוחנית עולם אחד הוא, גם הוא תוכן אורגני יש לו, גם הוא בכל הוד נשמתו, בהברקת רוח קדשו, ועז אל אלים אשר בתוכו, נזקק הוא לכל אשר בקרקעיתו ותחתית מצבו, ואלמלא אותם השמרים והרפשים שברוח האדם, לא הצמיח פרי תנובתו, "המשמח אלהים ואנשים" (שופטים ט, ג). ומיד אנו מתנחמים על עפר ואפר, ומקבלים אנו באהבה את העצה העמוקה של האדריכל העולמי, בורא כל המעשים, אלוה כל הנפשות, אדון כל הנשמות, "הנותן נשמה לעם הארץ ורוח להולכים בה" (ישעיהו מב, ה), והכל מטובו ישאבו טוב, והננו הולכים ונאזרים בקדושה ובגבורה, ומתחילים אנו להכיר את שפלות ערכנו, ואת גדולתנו גם יחד, ומשתעשעים אנו בפרחי החן והפאר אשר צמחו על ערוגות התולדה האנושית, ומכירים אנו על ידה את מה שהוא יותר נשגב ממנה, את מה שהוא למעלה למעלה מכל ערכיה, והננו כולנו שטופי תשוקת שירה, ואזורי גבורה ללכת קוממיות בדרך האורה, לדעת את הגודל אשר להיבול המגמתי שברוח, שכל טוב ויושר, כל אור וחופש עליו צומח הוא. ונוטלים את פרי האמונה בטהרתה ובביכורה, עד כמה שידנו מגעת להגיע אליה באורח מישור של תבונה, ומה שמתנוצץ בנו מלמעלה מאורח שכלנו, יודעים אנו נאמנה, כי "גבה מעל גבה שמר" (קהלת ה, ז), אמיצים הננו בהודעת עצתנו הישרה, ונאזרים בתום הגדולה האלהית, אשר נדע ממורשת קדומים, משיח סוד קודש. "מי כמוך חסין יה ואמונתך סביבותיך" (תהילים פט, ט).המוחשית </b>– הנקלטת בחושים; <b>האורגניסמוס </b>– החיוניות; <b>בהויתם </b>– במציאותם; <b>ותהומות רבה והררי עד </b>– עומקים ופסגות אינסופיים; <b>והכעורות </b>– והמכוערות; <b>תשגשגנה </b>– תפרחנה; <b>הודן </b>– אורן; <b>הקולטורות </b>– התרבויות; <b>והסכלות </b>– והטיפשות; <b>הנמוסים </b>– הדתות, המסגרות; <b>ההסכמות </b>– המוסכמות החברתיות; <b>עטרות החן </b>– כתרי היופי; <b>בזיקוקו </b>– בטהרתו; <b>ועז אל אלים </b>– ועוצמה אלוהית; <b>בקרקעיתו </b>– בשפלותו; <b>השמרים </b>– כוחות מתסיסים; <b>והרפשים </b>– והלכלוכים; <b>ונאזרים </b>– ומתחמשים; <b>התולדה </b>– ההיסטוריה; <b>קוממיות </b>– זקופים; <b>להיבול המגמתי </b>– לתוכן בעל המטרה; <b>ובביכורה </b>– ובראשוניותה; <b>באורח מישור </b>– בדרך ישרה; <b>קדומים </b>– קדומה.
<b>כשאנו מסתכלים ביצירה כולה, המוחשית, ורואים את האורגניסמוס הכללי שבה, איך החלקים קשורים הם ושלובים זה בזה, בכל צומח, בכל חי, ובאדם איך החלקים העליונים, הנושאים עליהם הוד חשיבות כללות ואידיאליות, הם נזקקים, ביצירתם, בהויתם ובקיומם, להחלקים הפרטיים, השפלים והנמוכים, שלפעמים בגועל אנו מביטים עליהם </b>– כאשר מביטים בעולם הטבע, ומבחינים באורגאניות שלו – היינו כיצד כל חלקיו מצויים בהרמוניה – מזהים שהחלקים העליונים בבריאה זקוקים גם לחלקים הנמוכים בה, חלקים שלעתים גורמים לנו לסלידה (כשם שהמוח בגוף האדם זקוק גם למערכת ההפרשה); <b>והוא הדין בההתחברות הכללית </b>– ההרמוניה קיימת גם בחיבור הכללי שבין חלקי הקוסמוס: <b>כמה שאנו סוקרים בסקירה ברורה מתברר לנו בדיוק פרטי, וכמה שאין העין יכולה לחדור שמה אנו מבינים בהבנה בהירה והשערה רוחנית מעמקת, עד כמה כל החלקים שביש צריכים הם זה לזה, ותהומות רבה והררי עד הם זה בזה משולבים ומצורפים </b>– ככל שהמחקר האנושי מתקדם אנו מבינים עוד ועוד את התפקיד של כל יצור במערכת הגדולה של היקום, ועד כמה עומקי האינסוף של העולם החומרי משולבים עם פסגות הגובה הנצחיים של העולם הרוחני, ואזי <b>מוסיפה תמיד בנו ההכרה, שאלמלא ההויות התחתונות, החשוכות והכעורות, לא תצאנה ולא תשגשגנה בשיא הודן ההויות העליונות, הנכבדות והמאירות, והחיבור והאיחוד הולך ומתגדל בנפשנו </b>– אנו מבינים שבניין החיים לא יתקיים אלא בשילוב של כל הכוחות הרוחניים והשפלים יחד. ובלעדי התיקון של הבסיס המעשי והכעור לא יתגלו היופי, המוסר והנצחיות בעולם. <b>מהעולם המוחשי באים אנו לעולם הרוחני, למחשבות אדם ותחבולותיו, לדרכי הקולטורות השונות, האמונות והשיטות </b>– יש להשליך מההרמוניה שבעולם הכללי למגוון הרחב של התרבויות והאמונות שבאנושות. כיצד? <b>נרתעים אנו לאחורנו כשהננו רואים הרשעה והסכלות, כמה שלטה וכמה שולטת היא במערכי לב בני אדם, בנמוסיהם, בדעותיהם, באמונותיהם, בסדרי חייהם הפרטיים והחברותיים </b>– כאשר אנו מביטים בדעות ותרבויות מסוימות ששלטו בהיסטוריה אנו מתמלאים בחלחלה; <b>כשאנו משקיפים על כל התועבות שנעשו בשם אמונה, על כל קרבנות האדם לאלילים, על כל חללי הנמוסים המתועבים, ועל כל הרשעות, השפלות, החולשות והמחשכים של ההסכמות </b>– בעת שאנו מסתכלים על כל הרוע שנעשה בעולם בשם האלילות והמסגרות התרבותיות השונות אנו כאמור נרתעים לאחורינו, אולם <b>מעבר מזה רואים אנו את הברקים, את עטרות החן של שכל האדם וישרו, את חכמת החכמים, את גבורת הגבורים, את להב אור הקודש של אור האמונה בזיקוקו ועליוניותו, את השאיפות ואת התקוות של העתיד הגדול, ואת עמודי האורה שממלאים את ההוה </b>– מצד שני אנו פוגשים גם בדעות טהורות, בתרבות המעצימה את רוחו הטובה של האדם ובאנשים נשגבים בעלי מוסר ורצון טהור. ההתבוננות ההרמונית על הבריאה תלמד אותנו שגם ברוח האנושית הכל נצרך ומתחבר יחד: <b>מיד אנו מחליטים, הלא כולה, כל החזות הרוחנית עולם אחד הוא, גם הוא תוכן אורגני יש לו, גם הוא בכל הוד נשמתו, בהברקת רוח קדשו, ועז אל אלים אשר בתוכו, נזקק הוא לכל אשר בקרקעיתו ותחתית מצבו, ואלמלא אותם השמרים והרפשים שברוח האדם, לא הצמיח פרי תנובתו, המשמח אלהים ואנשים </b>– גם התרבויות הנמוכות נצרכות למען ההתפתחות של תרבויות נעלות מהן. הדבר דומה לשמרים המתסיסים את היין. השמרים הם אמנם רק קליפות הענבים אך אלה בשילוב שאר המרכיבים יוצרות את היין הטוב. <b>ומיד אנו מתנחמים על עפר ואפר, ומקבלים אנו באהבה את העצה העמוקה של האדריכל העולמי, בורא כל המעשים, אלוה כל הנפשות, אדון כל הנשמות, "הנותן נשמה לעם הארץ ורוח להולכים בה", והכל מטובו ישאבו טוב </b>– הבנה עמוקה זו מנחמת אותנו ומאפשרת לנו להביט על הטוב במחשבת ה' המקיפה, שיצרה גם תופעות שבעיני בני אדם נדמות כמיותרות. <b>והננו הולכים ונאזרים בקדושה ובגבורה, ומתחילים אנו להכיר את שפלות ערכנו, ואת גדולתנו גם יחד </b>– מתוך כך ניתן להשלים עד כמה תפיסת עולמנו הפשוטה קטנה היא לעומת מחשבת ה' ובכך אנו מתעלים למקום עליון מאוד; <b>ומשתעשעים אנו בפרחי החן והפאר אשר צמחו על ערוגות התולדה האנושית, ומכירים אנו על ידה את מה שהוא יותר נשגב ממנה, את מה שהוא למעלה למעלה מכל ערכיה </b>– אנו שמחים על ההתפתחות של התרבות האנושית בהיסטוריה, אך מבינים שביסוד הכל עומדת תוכנית אלוהית עליונה שמעל כל חשיבה אנושית. <b>והננו כולנו שטופי תשוקת שירה, ואזורי גבורה ללכת קוממיות בדרך האורה, לדעת את הגודל אשר להיבול המגמתי שברוח, שכל טוב ויושר, כל אור וחופש עליו צומח הוא </b>– מתוך ידיעה זו אנו מתמלאים בשמחה וגבורה להיות מתואמים עם התוכנית האלוהית, ללמוד את התוכן שמקדם את המטרה הרוחנית של הטוב והחופש לעתיד מתוקן יותר. <b>ונוטלים את פרי האמונה בטהרתה ובביכורה, עד כמה שידנו מגעת להגיע אליה באורח מישור של תבונה ומה שמתנוצץ בנו מלמעלה מאורח שכלנו </b>– אנו מנסים לברר בשכל ישר ובאינטואיציה על-הכרתית את הטהרה והראשונית שבנטיית האדם אל אלוהים. <b>יודעים אנו נאמנה, כי "גבה מעל גבה שמר", אמיצים הננו בהודעת עצתנו הישרה, ונאזרים בתום הגדולה האלהית, אשר נדע ממורשת קדומים, משיח סוד קודש </b>– אנו ודאים בהשגחה האלוהית שמובילה אותנו אל היושר באמצעות מסורת הדורות שמספרת לנו את דברי התורה הקדושה; "<b>מי כמוך חסין יה ואמונתך סביבותיך</b>" – הגדולה האלוהית מעניקה חוסן ואמונה.

<b>טזאַחְדוּת הַנְּטִיוֹת הַשּׁוֹנוֹתכשהנשמה מאירה בלבת גדולתה, מכיר האדם את כחה, יודע הוא וחש שהכל תלוי בה, שכל המעשים, הרגשות, הדעות, והנטיות השונות, שמפוזרים הם בצורות שונות בכל מלא רוחב החיים, בכל היחידים ובכל הקיבוצים, בכל העמים ובכל הלשונות, רק הפיזור שלהם הוא המביא את הצורה הזעומה של הרע והטומאה, אבל בנשמה הגדולה, שהאחדות הגדולה, והחופש המוחלט והזכאי הם צביונה, הכל הוא מאוחד. הטוב והקודש עובר בזרם תקיף, רודה בכל ומקיף את כל, כל הפלגים ממנו הולכים ואליו שבים. כל המלחמות שליבות הן לסולם השלום, וכל הטומאות למעלת הקודש, וכל הרעות לפסגת הטוב. הכרה עליונה זו אינה סרה מנשמה איתנה, והיא משקיטה כל קצף, ומרחיבה את הדעת, סובלת היא ומוחלת, מיסדת היא ומעודדת, "הכל יוכל וכללם יחד" (מתוך פיוט "וכל מאמינים"). כשהנטיה הרוחנית מתגברת מתוך הדוחק, מפני שהעולם החמרי הרוס הוא ומטושטש, אף על פי שאנו מוצאים בה הרבה קדושה ופאר אידיאלי, מכל מקום הרי היא לקויה בחולשה גדולה, ומוכרחת לבא אחרי כן תקופה של נטיה לעולם החמרי, לשכללו ולסדרו בכל מכונותיו. ובעוד שהנשמה הכללית והפרטית עוסקת בתיקון עולם חמרי זה, הרי היא מתקצפת על הליקויים שבעולם הרוחני, הנראים מתוך הליקויים שבעולם החמרי, שגרמו את התפשטותו. ומכל מקום הולכת השפעת התיקון ומשכללת את העולם החמרי, ומיד כשהוא משתכלל, חוזרת הנטיה הרוחנית לפעם ברב כח, ומתחברים שני העולמים בהרמוניה אחת, והשמים והארץ מתאחדים, במילוי והשלמה.בלבת </b>– בלב, במרכז; <b>הזעומה </b>– הקטנה; <b>והזכאי </b>– והזכאות; <b>צביונה </b>– אופייה; <b>תקיף </b>– עוצמתי; <b>רודה </b>– שולט; <b>שליבות </b>– שלבים; <b>למעלת </b>– למדרגת; <b>איתנה </b>– חזקה; <b>קצף </b>– כעס; <b>מיסדת </b>– מבססת; <b>לקויה </b>– חסרה; <b>מכונותיו </b>– בסיסיו; <b>ברב כח </b>– בעוצמה.
<b>כשהנשמה מאירה בלבת גדולתה, מכיר האדם את כחה, יודע הוא וחש שהכל תלוי בה </b>– כשהצד הרוחני נעשה דומיננטי בחיי האדם, מבין הוא שהיסוד האלוהי, הכללי והמקיף הוא השורש של המציאות כולה. <b>שכל המעשים, הרגשות, הדעות, והנטיות השונות, שמפוזרים הם בצורות שונות בכל מלא רוחב החיים, בכל היחידים ובכל הקיבוצים, בכל העמים ובכל הלשונות, רק הפיזור שלהם הוא המביא את הצורה הזעומה של הרע והטומאה, אבל בנשמה הגדולה, שהאחדות הגדולה, והחופש המוחלט והזכאי הם צביונה, הכל הוא מאוחד </b>– בכל עם, תרבות, השקפת עולם או אמונה קיים ניצוץ מהמכנה המשותף הנשמתי; הרשע, המחלוקת והחיסרון הם רק מצד שכל אומה, דעה, תרבות או אמונה מסתגרת לעצמה ואיננה פתוחה למקור האלוהי, לטוב השלם. אמנם כשיתגלה המקור של הטוב העומד ביסוד המציאות, אז תתברר האמת והאחדות. <b>הטוב והקודש עובר בזרם תקיף, רודה בכל ומקיף את כל, כל הפלגים ממנו הולכים ואליו שבים </b>– לנשמת העולם, למקור הטוב של המציאות, יש השפעה עצומה על מהלך ההיסטוריה: <b>כל המלחמות שליבות הן לסולם השלום, וכל הטומאות למעלת הקודש, וכל הרעות לפסגת הטוב </b>– כל סיבוכי ההיסטוריה, כל הסכסוכים וכל הרוע – הם רק שלבים בבירור הארוך של האנושות עד הגעתה להרמוניה. <b>הכרה עליונה זו אינה סרה מנשמה איתנה, והיא משקיטה כל קצף, ומרחיבה את הדעת, סובלת היא ומוחלת, מיסדת היא ומעודדת, הכל יוכל וכללם יחד </b>– מתוך הבנה עמוקה זו הכעס והתסכול מהרוע האנושי והקלקולים השונים שבתרבות מתאזן מעט. האדם מבין שיש גם להתאזר בסבלנות, בעין טובה ובאופטימיות, שכן העולם במהותו הוא טוב ויש רק לכוון אותו. דוגמא לכך ניתן למצוא במהלך הבא: <b>כשהנטיה הרוחנית מתגברת מתוך הדוחק, מפני שהעולם החמרי הרוס הוא ומטושטש, אף על פי שאנו מוצאים בה הרבה קדושה ופאר אידיאלי </b>– לפעמים מתעוררת באנושות נטייה להתמקדות בעולם הרוח מתוך הזנחה של ענייני העולם הזה. יש בנטייה זו הרבה ברכה שכן האדם מתעלה אל הממד הערכי שבמציאות; <b>מכל מקום הרי היא לקויה בחולשה גדולה, ומוכרחת לבא אחרי כן תקופה של נטיה לעולם החמרי, לשכללו ולסדרו בכל מכונותיו </b>– אמנם נטייה זו מסבבת חולשה גדולה לעולם המעשי, ולכן באופן טבעי נוצרת ריאקציה לכיוון החומרי, והמהלך ההיסטורי דוחף את האנושות להשתקעות מרובה דווקא בענייני העולם הזה. <b>ובעוד שהנשמה הכללית והפרטית עוסקת בתיקון עולם חמרי זה, הרי היא מתקצפת על הליקויים שבעולם הרוחני, הנראים מתוך הליקויים שבעולם החמרי, שגרמו את התפשטותו </b>– ואזי מתעוררת ביקורת כעסנית, הן באדם הפרטי והן בתרבות, כלפי הנטייה המוגזמת שהייתה בעבר לרוחניות, שכעת – בעידן החומרנות על חסרונותיו – הכשלים שלה בולטים יותר. <b>ומכל מקום הולכת השפעת התיקון ומשכללת את העולם החמרי, ומיד כשהוא משתכלל, חוזרת הנטיה הרוחנית לפעם ברב כח </b>– בין כה וכה, התנודות במטוטלת גורמים אט אט לאיזון: כשהנטייה לתיקון עולם החול ממצה עצמה, חוזרת שוב הנטייה הרוחנית, אולם הפעם באופן מאוזן יותר; <b>ומתחברים שני העולמים בהרמוניה אחת, והשמים והארץ מתאחדים, במילוי והשלמה </b>– ומתוך כך נוצרת הרמוניה בין העולמות השונים, ערכי הנצח וחיי ההווה מתמזגים יחד. 
<b>יזשִׁכְלוּל הָרוּחֲנִי בַּחָמְרִיהירידה הרוחנית, כשהיא באה מפני הכשלון הגופני, צריכין להתחשב עמה על פי סבתה, דהיינו להתעסק בתיקון המצב הגופני, בתכונה קבועה וברעיון אמיץ, כדי לבנות בתקומה הגופנית את ההריסות הרוחניות כולן. במהלך העולם מתגלה גם כן יסוד הקלקולים הרוחניים כמה פעמים בההרס הנמצא במערכה של התיקונים החמריים. ואז מתעוררת החמריות בכל כחה, ונדמה לרבים כאלו היא באה להיות כח מהרס את המעמדים הרוחניים, ובאמת מתגלה במהלך תולדותי, שכל היסוד של השאיפה הגופנית הוא שכלול כללי כל כך, עד שחובק בתוכו גם כן את כל המאויים הרוחניים, בצורתם היותר טהורה.בתכונה </b>– בהתרגלות; <b>אמיץ </b>– חזק; <b>בתקומה </b>– בשיקום; <b>תולדותי </b>– היסטורי; <b>המאויים </b>– הרצונות.
<b>הירידה הרוחנית, כשהיא באה מפני הכשלון הגופני, צריכין להתחשב עמה על פי סבתה, דהיינו להתעסק בתיקון המצב הגופני, בתכונה קבועה וברעיון אמיץ, כדי לבנות בתקומה הגופנית את ההריסות הרוחניות כולן </b>– כאשר מגיעה תקופה בה ישנה התרחקות מרוחניות, יש לרדת לשורש הבעיה: רבים רואים בדת את הסיבה להזנחת התפקוד התקין והנורמלי של חיי האדם ולכן נוטשים אותה. לכן הפתרון יהיה בשיקום מחודש של עולמות הגוף והחול (ומתוך כך יבנה בהמשך עולם הרוח). <b>במהלך העולם מתגלה גם כן יסוד הקלקולים הרוחניים כמה פעמים בההרס הנמצא במערכה של התיקונים החמריים ואז מתעוררת החמריות בכל כחה </b>– במהלך ההיסטוריה אנו מבחינים בתקופות של הקצנה דתית שהזניחה את הטיפוח והתיקון של חיי החומר, מה שמעורר ריאקציה; <b>ונדמה לרבים כאלו היא באה להיות כח מהרס את המעמדים הרוחניים, ובאמת מתגלה במהלך תולדותי, שכל היסוד של השאיפה הגופנית הוא שכלול כללי כל כך, עד שחובק בתוכו גם כן את כל המאויים הרוחניים, בצורתם היותר טהורה </b>– למביט בשטחיות על המהלך נראה שהריאקציה הגופנית מתנגדת לעולם הרוחני, אולם במבט היסטורי רחב מתברר שהשיקום החומרי כולל בתוכו את השאיפה לבניין נכון ומאוזן יותר של עולם הרוח.

<b>יחאַחְדוּת הָרוּחֲנִיוּת וְהַחָמְרִיּוּתהנשמה באחדותה צריכה היא לעשות את כל הפעולות השכליות והחמריות, ובהיותה מוגבלת לפי תנאי יצירתה, משום כך כשהיא נוטה לפעולה אחת מסיחה היא דעתה מפעולה אחרת, והחמריות והשכליות הנן לה כף מאזנים שקול, והיא מנסה תמיד את כחה להרחיב את השפעתה ואת רוחב חוגה, באופן שתעמוד במעמד כזה, שכל הפעולות תהיינה פונות למטרה אחת, ואז תוכל לנצח על כל עבודותיה, בלא מלחמה, ובלא הפסק. והכל מתעלה ומתפתח, גם הנשמות מתפתחות, ובאות לידי אותה המדה, שהסקירה יכולה להקיף את הרוחניות והחמריות בלא שום סתירה, ואז תעשינה את פעולתן בתכלית השלמות, ותחיינה את הגופים בכחן הגדול, הנשאב ממקור חי העולמים. "וידעתם כי אני ד' בפתחי את קברותיכם עמי" (יחזקאל לז, יג).השכליות </b>– הרוחניות; <b>כף מאזנים שקול </b>– מושכות אותה באופן שווה; <b>רוחב </b>– מרחב; <b>לנצח </b>– לשלוט.
<b>הנשמה באחדותה צריכה היא לעשות את כל הפעולות השכליות והחמריות </b>– במצב האידיאלי, נשמת האדם אמורה להחיות גם את הפעולות הרוחניות וגם את החומריות. <b>ובהיותה מוגבלת לפי תנאי יצירתה, משום כך כשהיא נוטה לפעולה אחת מסיחה היא דעתה מפעולה אחרת </b>– אולם עקב היות השל הנשמה מופיעה בחיי העולם הזה המוגבלים, היא נאלצת להתמקד בתחום מסוים, ולכן בעת שאדם ממקד את עצמו ברוחניות האו מזניח את החומריות, ולהיפך. <b>והחמריות והשכליות הנן לה כף מאזנים שקול </b>– אולם שאיפתה העמוקה של הנשמה היא לאזן בין שני הצדדים הללו שמושכים אותה באופן שווה; <b>והיא מנסה תמיד את כחה להרחיב את השפעתה ואת רוחב חוגה, באופן שתעמוד במעמד כזה, שכל הפעולות תהיינה פונות למטרה אחת, ואז תוכל לנצח על כל עבודותיה, בלא מלחמה, ובלא הפסק </b>– ולמרות המאבק בין שני הצדדים הללו, שמלווה את האדם והאנושות לאורך ההיסטוריה, השאיפה המתמדת של הנשמה היא למצוא איזון שיאפשר אחדות, והתמקדות בכל פעולה ללא סתירות פנימיות. <b>והכל מתעלה ומתפתח, גם הנשמות מתפתחות, ובאות לידי אותה המדה </b>– ואט אט מתקדמת האנושות לחזון זה, <b>שהסקירה יכולה להקיף את הרוחניות והחמריות בלא שום סתירה, ואז תעשינה את פעולתן בתכלית השלמות, ותחיינה את הגופים בכחן הגדול, הנשאב ממקור חי העולמים </b>– עד שנוכל להגיע להשקפה זו שתאזן בין החומר והרוח, ואזי יוכלו הנשמות למלא את תפקידן המלא להחיות גם את עולם הגוף; כהבטחת הנבואה "<b>וידעתם כי אני ד' בפתחי את קברותיכם עמי</b>".

<b>יטהִתְגַּלוּת הָעוֹלָם הַמְּאֻחָד בְּאֶרֶץ יִשְׂרָאֵלכשההתגלות של העולם המפורד מתגברת על ההתגלות העליונה של העולם המאוחד, החומריות מתגברת על הרוחניות, והתאוות הגופניות עומדות הן אז בשורה הראשונה של תכנית החיים, ואפלת העולם רבה היא. וכשההשקפה של העולם האחדותי מתגברת, אז התשוקות הרוחניות וכל השאיפות העדינות מתגברות, והעולם הולך הלוך ואור. 'אוירא דארץ ישראל הוא המחכים' (על פי בבא בתרא קנח, ב) , הנותן הארה בנשמה להשכיל את היסוד של העולם המאוחד. בארץ ישראל יונקים מאור החכמה הישראלית, ממהות החיים הרוחניים המיוחדים לישראל, מהשקפת העולם והחיים הישראליים, שהיא ביסודה ההתגברות של העולם המאוחד על העולם המפורד. וזהו היסוד של ביטול עבודה זרה וכל שאיפותיה וסעיפיה. בארץ העמים הטמאה אי אפשר להשקפת העולם המאוחד להגלות, והעולם המפורד שולט בחזקה, והשקפתו הפרטית והמפורדה, המחולקה ומנוכרה, היא הרודה בכל מערכי החיים, ועם כל ההתאמצות לנשום נשימה ישראלית ולהשכיל אל הסוד של העולם האחדותי, אויר ארץ העמים מעכב. על כן מלאה היא האדמה הטמאה שבחוץ לארץ מסרחון עבודה זרה, "וישראל שבחוץ לארץ עובדי עבודה זרה בטהרה הם" (עבודה זרה ח, א). ואין דרך להנצל מחרפת עבודה זרה כי אם בכינוסן של ישראל לארץ ישראל, "לתת לכם את ארץ כנען להיות לכם לאלהים" (ויקרא כה, לח). מסוגלת היא ארעא דחשוכא לפלפול הפרטים, הבא מתוך הפרוד, אבל חכמת האורה רק בארץ האור נמצאת, "אין תורה כתורת ארץ ישראל" (בראשית רבה פ"א).המפורד </b>– המחולק; <b>תכנית </b>– מסגרת; <b>הלוך ואור </b>– ומתקדם; <b>והמפורדה </b>– והמפורדת; <b>ומנוכרה </b>– וזרה; <b>הרודה </b>– השולטת; <b>ארעא דחשוכא </b>– ארץ האפלה.
<b>כשההתגלות של העולם המפורד מתגברת על ההתגלות העליונה של העולם המאוחד, החומריות מתגברת על הרוחניות, והתאוות הגופניות עומדות הן אז בשורה הראשונה של תכנית החיים, ואפלת העולם רבה היא </b>– כשהשקפת העולם השלטת היא זו שרואה סתירה בין עולם הרוח לעולם החומר (ולא זו שרואה אחדות ביניהם), מתגבר באופן טבעי הצד החומרי האפל, כי האדם בדרך כלל בוחר להתרכז רק במה שקרוב, מוחשי וראשוני – ואלו הם צרכי החיים הפיזיים. <b>וכשההשקפה של העולם האחדותי מתגברת, אז התשוקות הרוחניות וכל השאיפות העדינות מתגברות, והעולם הולך הלוך ואור </b>– לעומת זאת שמתרגל האדם לפתח מבט מקיף על החיים הוא מודע לכלל כוחות הנפש – הן לצדדים הנעלים והן לצרכי החיים הבסיסיים יותר. במצב זה, האדם באופן טבעי מתאמץ לשלב גם את עולמו הרוחני בחייו הפשוטים והם עולים על מסלול של התקדמות מוסרית וערכית. התלמוד מתבטא ש"<b>אוירא דארץ ישראל הוא המחכים</b>" והכוונה היא שהוא <b>הנותן הארה בנשמה להשכיל את היסוד של העולם המאוחד </b>– החיים בארץ ישראל עוזרים לפתח את אותה השקפת עולם אחדותית. <b>בארץ ישראל יונקים מאור החכמה הישראלית, ממהות החיים הרוחניים המיוחדים לישראל, מהשקפת העולם והחיים הישראליים, שהיא ביסודה ההתגברות של העולם המאוחד על העולם המפורד </b>– החיים בארץ ישראל מאפשרים יניקה והכרה מהשקפת העולם המקורית של עם ישראל, שבמהותה היא השאיפה לשלב בין כוחות מנוגדים; <b>וזהו היסוד של ביטול עבודה זרה וכל שאיפותיה וסעיפיה </b>– וזוהי הסיבה של מלחמת החורמה של עם ישראל באלילות – הרואה את העולם כזירת מאבק בין כוחות מנוגדים – בעיקר בארץ ישראל. <b>בארץ העמים הטמאה אי אפשר להשקפת העולם המאוחד להגלות, והעולם המפורד שולט בחזקה, והשקפתו הפרטית והמפורדה, המחולקה ומנוכרה, היא הרודה בכל מערכי החיים </b>– בחוץ לארץ לא ניתן להפנים את תפיסת העולם האחדותית ולכן שולטת שם ביד רמה התפיסה הפירודית; <b>ועם כל ההתאמצות לנשום נשימה ישראלית ולהשכיל אל הסוד של העולם האחדותי, אויר ארץ העמים מעכב </b>– ואפילו מי שמקיים שם חיי תורה ומצוות מתקשה לשמר את תפיסת העולם האחדותית. <b>על כן מלאה היא האדמה הטמאה שבחוץ לארץ מסרחון עבודה זרה</b>, וחז"ל מתבטאים ש"<b>ישראל שבחוץ לארץ עובדי עבודה זרה בטהרה הם</b>" – היהודי שחי בחו"ל אמנם לא עוסק בפולחן אלילי אבל מרקם חייו תואם ברמה מסוימת לתרבות האלילית. <b>ואין דרך להנצל מחרפת עבודה זרה כי אם בכינוסן של ישראל לארץ ישראל </b>– רק כשישראל יחזרו לארצם המיוחדת תשוב השקפת האחדות ללבבות. על כך נאמר: "<b>לתת לכם את ארץ כנען להיות לכם לאלהים</b>" – על ידי השיבה לארץ ישוב ה' להיות לנו לאלוהים, היינו לאחד את כוחות חיינו. לכן <b>מסוגלת היא ארעא דחשוכא לפלפול הפרטים, הבא מתוך הפרוד, אבל חכמת האורה רק בארץ האור נמצאת </b>– לימוד התורה בחוץ לארץ מגיעה מתוך השקפה המנתקת בין עולם הרוח לעולם החומר, ולכן גם בעיסוק בתורה – יתמקד הלימוד שם באופן טבעי בפלפולי הלכות (המבררים את הצדדים הפרטיים-מעשיים), אולם בארץ ישראל הבירור ההלכתי משתלב עם לימוד האמונה, והרעיונות הרוחניים העומדים ביסוד התורה; כדברי המדרש: "<b>אין תורה כתורת ארץ ישראל</b>".
 




<b>סדר גהַהַכְלָלָה הָעֶלְיוֹנָהכהַהִתְאַחְדוּת הָעֶלְיוֹנָהכל מה שהעולם הולך ומשתלם מתאחדים יותר חלקיו, ותכונת האורגניות מתבלטת עליו יותר. ההתאחדות העליונה היא התאחדות שכל האדם ורצונו עם כל היקום, בכלליו ובפרטיו. ההתאחדות עם הענין האלהי עושה פעולה זו במילואה, ואין כל פלא שהצדיקים הדבקים בד' רצונם הוא פועל בהויה, ותפלתם עושה פירות. וכן עתידה להיות כל האנושיות כולה, כמובן על ידי שתתגלה תחלה הסגולה הבכורית של ישראל, ותתפשט על כל, 'וימלא כבוד ד' את כל הארץ' (על  פי תהילים עב, יט), ו"ישמח ד' במעשיו" (שם קד, יא).האורגניות </b>– החיוניות; <b>בהויה </b>– במציאות; <b>הסגולה </b>– התכונה; <b>הבכורית </b>– הראשונית, ובהקשר שלנו: המובחרת.
<b>כל מה שהעולם הולך ומשתלם מתאחדים יותר חלקיו, ותכונת האורגניות מתבלטת עליו יותר </b>– ככל שההיסטוריה מתקדמת כך נוצרת יותר אחדות והרמוניה בין הכוחות השונים בבריאה ("אורגאניות"). <b>ההתאחדות העליונה היא התאחדות שכל האדם ורצונו עם כל היקום, בכלליו ובפרטיו </b>– אחדות זו באה לידי ביטוי במובנים שונים, ברובד הפנימי ביותר אנו מדברים על אחדות בין התודעה והרצון של בעלי החיים, הצומח ואפילו הדומם – עם התודעה והרצון האלוהי המתגלים באדם. <b>ההתאחדות עם הענין האלהי עושה פעולה זו במילואה, ואין כל פלא שהצדיקים הדבקים בד' רצונם הוא פועל בהויה, ותפלתם עושה פירות </b>– צדיקים חיים את אחדות זו כבר בהווה, ולכן על ידי התעלות הרצון בתפילתם משפיעים הם על כל מרחב החיים שהם קשורים אליו. <b>וכן עתידה להיות כל האנושיות כולה, כמובן על ידי שתתגלה תחלה הסגולה הבכורית של ישראל, ותתפשט על כל </b>– מדרגה זו תתגלה לעתיד על העולם כולו, ככל שתתברר תכונתו הייחודית של עם ישראל. על כך נאמר: <b>"וימלא כבוד ד' את כל הארץ", "וישמח ד' במעשיו" </b>– שמחת ה' בעולם היא אותו המצב השלם בו יתמלא העולם בתודעת "כבוד ה'", היינו באחדות אורגאנית.  

<b>כאאַחְדוּת הָאָדָם וְהָעוֹלָםהעולם מחכה הוא לההתגלות הנפלאה, איך שהאדם והעולם קשורים הם זה לזה, ולפתח על ידי גילוי זה את ההרגשה המאחדת את השנים הללו, על ידי ההופעה שתלך ותתפשט לבאר על ידה את גודל ההפעלה שהראשון פועל על האחרון. והתוכן ילך הלוך ואור, עד שההפרדה הדמיונית, שנקלטה כל כך ברוחנו מצד חושי הבשר הקצרים, בהיותם מנותקים מחושי החיים הרוחניים, תכלה כולה, ובמקומה תבא הקשבת האחדות השלמה, ורוח האדם ברצונו יתגלה בהוד גבורתו הרבה יותר ממה שהתגלה עד כה בפעולותיו הטכניות. והכל תלוי בתשובה, בשכלול הרצון, שאימוצו הוא אחד מתנאיו, ועדנו וקדושתו הוא עיקרו ומהותו, וקישורו עם הדעה היותר עליונה הוא אור חיים, ועומק הופעתו בתכנית האמונה, הבאה מתוך הכרה פנימית נשגבה מאד, הוא מקור אורו, שממנו יוצאות ההשערות הנשגבות, שעל ידן מתיישב העולם הרוחני כולו, עם כל ודאותיו הנפלאות, העומדות מעל לכל הודאיות שבעולם, בגודל עז רעננותן, במעמקי הנשמה היחידית, השואבת את לשד חייה על ידי צירוף הקיבוציות הכללית, שהיא מקבלת את שפעה מיסוד ההויה כולה, שחכמת אלהים שופכת עליה תמיד את רוחה, בחזון ובפועל. צדיקים, חכמים, גבורים, נאים, עשירים ושליטים, לא יתפרדו עוד במהותם, כי אם כולם יחד ימציאו את התמצית העולה מהופעת כולם יחד, על כל הרכוש החיצוני והפנימי שבחיים, שעצם החיים מתהוה מהם ומתעשר ומתמזג על ידם. העז נמצא בכח החיים העליונים, המגלה את כשרונו בתור נצוצות פזורים, בכל בעל כשרון ובכל פלוגה לאומית ומפלגתית, יגלה על ידי אור הרצון בכל כללותו, והכללות תופיע באורה השלם, שכל הפרטים ברב עשרם הם כלולים בה בפועל, ובכל תנועת רוח קלה עולמות מלאים נוצרים ומתפתחים, מחוללים ומולידים ברב תעצומות.ההפעלה </b>– הפעולה; <b>הקצרים </b>– המוגבלים; <b>בהוד </b>– בהדר; <b>שאימוצו </b>– שחיזוקו; <b>ועדנו </b>– עדינותו; <b>נשגבה </b>– מרוממת; <b>ההשערות </b>– החזיונות; <b>עז </b>– חוזק; <b>לשד </b>– מעיין, מקור; <b>שפעה </b>– שפע; <b>ההויה </b>– המציאות; <b>ימציאו </b>– יגלו; <b>מתהוה </b>– נוצר; <b>ומתמזג </b>– ומתאחד; <b>פלוגה </b>– פלג; <b>ברב תעצומות </b>– בעוצמה גדולה.
<b>העולם מחכה הוא להתגלות הנפלאה, איך שהאדם והעולם קשורים הם זה לזה </b>– התרבות בשלה למדרגת חיים חדשה שבה יתברר כיצד האדם ושאר ממדי הבריאה מחוברים באופן אורגאני; <b>ולפתח על ידי גילוי זה את ההרגשה המאחדת את השנים הללו, על ידי ההופעה שתלך ותתפשט לבאר על ידה את גודל ההפעלה שהראשון פועל על האחרון </b>– הרצון לאחד את המציאות יתחזק ויורגש, וילך ויתברר עד כמה האדם מסוגל להשפיע על הסובב אותו. <b>והתוכן ילך הלוך ואור, עד שההפרדה הדמיונית, שנקלטה כל כך ברוחנו מצד חושי הבשר הקצרים, בהיותם מנותקים מחושי החיים הרוחניים, תכלה כולה </b>– האחדות תורגש באופן כה משמעותי עד שהתפיסה הנוכחית, המתעלמת מהממד הרוחני ורואה את המציאות רק דרך החושים המוגבלים (ולכן מדמיינת נתק בין היצורים השונים בבריאה) – תעלם; <b>ובמקומה תבא הקשבת האחדות השלמה, ורוח האדם ברצונו יתגלה בהוד גבורתו הרבה יותר ממה שהתגלה עד כה בפעולותיו הטכניות </b>– גילוי מדהים זה ילמד על כוחו הרוחני של האדם, כוח עמוק ומשמעותי שיאפיל על כישרונותיו המדעיים. אמנם כיצד יגיע העולם למצב זה? – <b>הכל תלוי בתשובה, בשכלול הרצון, שאימוצו הוא אחד מתנאיו, ועדנו וקדושתו הוא עיקרו ומהותו, וקישורו עם הדעה היותר עליונה הוא אור חיים, ועומק הופעתו בתכנית האמונה, הבאה מתוך הכרה פנימית נשגבה מאד, הוא מקור אורו </b>– ככל שישוב האדם בתשובה, היינו יחזק, יעדן ויקדש את רצונו; יחבר אותו עם התודעה התורנית ויעניק לו מקום במסגרת האמונה מתוך אינטואיציה פנימית, <b>שממנו </b>– שממדרגה מקורית זו של הרצון <b>יוצאות ההשערות הנשגבות, שעל ידן מתיישב העולם הרוחני כולו, עם כל ודאותיו הנפלאות, העומדות מעל לכל הודאיות שבעולם, בגודל עז רעננותן </b>– מגיעות נבואות וחזיונות שמייצבים את העולם הרוחני, ומעניקות חוסן גדול יותר מכל ודאות אנושית, ואלה מכות שורשים <b>במעמקי הנשמה היחידית, השואבת את לשד חייה על ידי צירוף הקיבוציות הכללית, שהיא מקבלת את שפעה מיסוד ההויה כולה, שחכמת אלהים שופכת עליה תמיד את רוחה, בחזון ובפועל </b>– בליבו של כל יצור פרטי שיונק מהכלל הקיבוצי, היינו מהמעיין האלוהי שעומד ביסוד המציאות ומחייה את עולם הרוח ועולם המעשה, יתגלו חזיונות ('השערות') נפלאים. החיבור יתגלה ראשית במין האנושי: <b>צדיקים, חכמים, גבורים, נאים, עשירים ושליטים, לא יתפרדו עוד במהותם, כי אם כולם יחד ימציאו את התמצית העולה מהופעת כולם יחד, על כל הרכוש החיצוני והפנימי שבחיים, שעצם החיים מתהוה מהם ומתעשר ומתמזג על ידם </b>– אנשי הרוח ואנשי המעשה ישפיעו זה על זה, ותתגלה הרמוניה והופעה חברתית משוכללת ומתוקנת שתתבטא בכל הכישרונות ובכל היצירות המעשיות המעצבות את אופיו של האדם. <b>העז נמצא בכח החיים העליונים, המגלה את כשרונו בתור נצוצות פזורים, בכל בעל כשרון ובכל פלוגה לאומית ומפלגתית, יגלה על ידי אור הרצון בכל כללותו </b>– הכוח האלוהי העליון שכעת מתגלה בניצוצות מפוזרים בכישרונות, עמים, ותרבויות שונות – יתאחד; <b>והכללות תופיע באורה השלם, שכל הפרטים ברב עשרם הם כלולים בה בפועל, ובכל תנועת רוח קלה עולמות מלאים נוצרים ומתפתחים, מחוללים ומולידים ברב תעצומות </b>– ותופיע מדרגת חיים חדשה שבה כלולים כל הפרטים, ובכל תנועה מכה גלים ויוצרת עולמות חדשים, מגוונים ומלאי עוצמה, המשולבים זה בזה. 
<b>כבאַחְדוּת הַמַּחֲשָׁבָה הָרָצוֹן וְהַמְּצִיאוּתאחדות הרוחניות מאחדת בקרבה אחדות המחשבה והרצון. הרצון מתגלה בתבניתו, רק בשטחו החיצוני הוא אצלנו אופי משונה מהמחשבה והציור השכלי. וההתאחדות הזאת מובילה אותנו לידי האחדות המוחלטה של כל היש, עד שהמציאות הגשמית והרוחנית אינם כי אם ערכים משתנים בלבושיהם. ובאים המחשבה והרצון והמהותיות כולה בחוברת, והתעמקות המחשבה והגדלתה היא בעצמה הגדלת הרצון, והגדלת הרצון היא הגדלת המחשבה, ושניהם הם הגדלת המציאות הממשית, והגדלת המציאות הממשית היא הגדלתם. ונמצא שהתעלות הרצון היא מעשרת את המציאות ומפרה אותה, ככל ההפריות של הפגישות המעשיות. השגת הקניינים והאדרת החיים, הטבת המוסר והאדרת הדעת עומדים בשורה אחת. התפלה באה כאן בתור פעולה מחוללת את המבוקשים, לא רק בתור אחד מהקנינים שהמוסר צריך להם לשכלול יפיו, וההשגה המבוקשת של התפלה היא בעצמה הפעולה האידיאלית של החיים, המאחדת את הרצון עם המחשבה השכלית, ושניהם יחד עם המהותים הממשיים שבעולם החושים. אותם העילויים שבנפש האדם פנימה, וכל מכשיריהם, הנם מתגלים לפנינו על פי האספקלריא המאירה של האחדותיות הגדולה בתור שביבים של המציאות הגדולה בכל תהלוכותיה. וכל הגודל וכל הקוטן הנמדד בערכים הנפשיים, כל התבניות השונות, כל התשוקות וכל משאות הנפש הפרטיות, הנם לנו חזות הכל, כקרני פרוינהופר, למדוד על ידם את השיגובים המוחלטים. כפי ערך מעלתו של האדם ושל הגוי בפנימיותו כן יהיו ערכיו עוברים את גבולי הצמצום ובוקעים ועולים למרומי מרחבי אין סוף, וכן יהיו קביעות דעותיהם לאורים כלליים, ומדותיהם מנצחות להיות באחרית הימים מדות כל אדם וכל יצור. "וידע כל פעול כי אתה פעלתו ויבין כל יצור כי אתה יצרתו, ויאמר כל אשר נשמה באפו ד' אלהי ישראל מלך ומלכותו בכל משלה" (מתוך תפילת ראש השנה).בתבניתו </b>– במסגרתו; <b>והמהותיות </b>– והמהות העצמית; <b>בחוברת </b>– יחדיו; <b>והאדרת </b>– והעצמת; <b>מחוללת </b>– יוצרת; <b>המהותים </b>– הבקשות המהותיות;<b> העילויים </b>– ההתרוממויות; <b>האספקלריא </b>– המראה; <b>שביבים </b>– רסיסים; <b>תהלוכותיה </b>– דרכיה, הסתעפויותיה; <b>משאות </b>– שאיפות, תקוות; <b>כקרני פרוינהופר </b>– תדרי קרינה הנפלטים מחומר (על שם הפיסיקאי הגרמני יוזף פרוינהופר); <b>השיגובים </b>– הרעיונות העליונים; <b>הגוי </b>– האומה.
<b>אחדות הרוחניות מאחדת בקרבה אחדות המחשבה והרצון </b>– התפיסה הרוחנית מבינה שקיימת אחדות בין השכל לבין הרצון; היינו <b>הרצון מתגלה בתבניתו, רק בשטחו החיצוני הוא אצלנו אופי משונה מהמחשבה והציור השכלי </b>– כשהרצון מתגלה במסגרתו הראשונית, נדמה הוא לעיתים כלפי חוץ כסותר את האמת השכלית; אמנם, ככל שהאדם מתבגר יותר הוא מזהה שרצונו העמוק הוא לעשות את האמת והיושר. <b>וההתאחדות הזאת מובילה אותנו לידי האחדות המוחלטה של כל היש, עד שהמציאות הגשמית והרוחנית אינם כי אם ערכים משתנים בלבושיהם </b>– רעיון זה יכול לשמש לנו כבניין אב למציאות כולה: למרות שהממד הגשמי נדמה בהתחלה כמפורד מהממד הרוחני, אט אט מתברר שהעולם הפיזי והעולם הרוחני הם למעשה שני זרועות של עניין אחד. <b>ובאים המחשבה והרצון והמהותיות כולה בחוברת </b>– אנו מגיעים למצב בו האמת השכלית והרצון – ובעומק העניין מהות העולם כול – מופיעים כאחדות אחת; <b>והתעמקות המחשבה והגדלתה היא בעצמה הגדלת הרצון, והגדלת הרצון היא הגדלת המחשבה, ושניהם הם הגדלת המציאות הממשית, והגדלת המציאות הממשית היא הגדלתם </b>– ככל שיעמיק האדם בבירור השכלי כך יתעצם רצונו הטוב, וככל שיחזק את רצונו כך תתברר האמת לו יותר; והחיבור בין שניהם יחד מעצים את המציאות כולה, והיא מעצימה אותם. <b>ונמצא שהתעלות הרצון היא מעשרת את המציאות ומפרה אותה, ככל ההפריות של הפגישות המעשיות </b>– כשם ששני כוחות שנפגשים זה עם זה יוצרים הפרייה הדדית, כך המפגש בין רצון האדם לבין המציאות האלוהית – מפרה את שניהם (על ידי לימוד תורה ותפילה משתנה רצון האדם ומתקדש וממילא גם החיים עצמם מקבלים צורה מוצלחת יותר). דוגמה לדבר היא ש<b>השגת הקניינים והאדרת החיים, הטבת המוסר והאדרת הדעת עומדים בשורה אחת </b>– ישנו קשר בין חשיבה נכונה וסדר יום מוסרי לבין הצלחה ממשית בחיים. מכאן גם נבין את פעולת התפילה: <b>התפלה באה כאן בתור פעולה מחוללת את המבוקשים, לא רק בתור אחד מהקנינים שהמוסר צריך להם לשכלול יפיו</b> אלא <b>ההשגה המבוקשת של התפלה היא בעצמה הפעולה האידיאלית של החיים, המאחדת את הרצון עם המחשבה השכלית, ושניהם יחד עם המהותים הממשיים שבעולם החושים </b>– התפילה נועדה כדי להגשים את רצונותינו, אולם לא רק מפני שלהתפלל לפני אלוהים זוהי פעולה מוסרית יפה, אלא בכך שאדם מרומם את רצונו בידי התפילה הוא נהיה דבק יותר באמת, ומתוך כך מצבו המוסרי משתנה, ושאיפותיו המהותיות בחיים הממשיים מתמלאות. <b>אותם העילויים שבנפש האדם פנימה, וכל מכשיריהם, הנם מתגלים לפנינו על פי האספקלריא המאירה של האחדותיות הגדולה בתור שביבים של המציאות הגדולה בכל תהלוכותיה </b>– על פי זה, כל התקדמות פנימית של האדם (באחדות השכל והרצון) היא השתקפות של האחדות הגדולה ביקום שרסיסיה ניכרים בעילוי של הנפש האנושית. <b>וכל הגודל וכל הקוטן הנמדד בערכים הנפשיים, כל התבניות השונות, כל התשוקות וכל משאות הנפש הפרטיות, הנם לנו חזות הכל, כקרני פרוינהופר, למדוד על ידם את השיגובים המוחלטים </b>– כדוגמת "קרני פרוינהופר" שמודדים את פליטת החום ממקור אנרגיה שהוא המקור להם (והוא עצמו אינו ניתן למדידה) – כך כל תשוקה, שאיפה ומאמץ אנושי מלמדים אותנו על עקרונות רוחניים שורשיים, שכליים ואינסופיים, העומדים ביסודם. <b>כפי ערך מעלתו של האדם ושל הגוי בפנימיותו כן יהיו ערכיו עוברים את גבולי הצמצום ובוקעים ועולים למרומי מרחבי אין סוף </b>– ככל שהאדם והאומה יהיו נאמנים לעולמם הפנימי, כך יתחברו יותר אל הערכים הנצחיים העומדים ביסוד המציאות; <b>וכן יהיו קביעות דעותיהם לאורים כלליים, ומדותיהם מנצחות להיות באחרית הימים מדות כל אדם וכל יצור </b>– וכך גם מחשבותיהם ואישיותם יהיו השראה לכל אדם ולכל יצור באחרית הימים; כדברי התפילה: "<b>וידע כל פעול כי אתה פעלתו ויבין כל יצור כי אתה יצרתו, ויאמר כל אשר נשמה באפו ד' אלהי ישראל מלך ומלכותו בכל משלה</b>" – התגלות רצון ה' בישראל תופיע והעמים כולם יכירו בגדולה זו וירצו להתמלא מאורם.  

<b>כגהַהִתְאַגְּדּוּת הַכְּלָלִיתהמחשבה הרזית היא עוסקת תמיד בשרשי העניינים, שהיא פוגשת את ממשיותם בעולם המוגבל, וכך היא הולכת לבקש את השרשים ברומי העולמים, והיא מוצאת אותם בתמימות סידורם, עד שאפס כל קוטן, כי כל פגישה נערכת היא על פי אותו הגודל המתגלה על ידה. ולא בהתגלות לבד הדברים אמורים, ביחש השכל וההכרה, כי אם במציאות ובקיום, בפעולה ובהתהוות. נקודה אחת ומצבה מודיעה מלא עולמים, דוגמת הקוים והנקודות האספקלריותים שבתכונה ביחש להטבע השמימי. והרשימה הפעלית היא מתכפלת גם כן לפי אותו הערך של הרשימה המדעית. ועם זה הדבר מושג, שכל עודף במדרגה שברשימה המוקטנה, כלומר כל יתרון פעולה, הארת חיים, הטבת מוסר, הגדלת שכל, שהננו פוגשים, אגוד הוא בדוגמתו באותו התוכן הדרגאי שברומו. ובזה יהיו גם ההשגות השכליות היותר מאירות נערכות מצד עצמן רק בצורה זעירא, ולגבי אותם הרשמים הנגרמים שלהן בצורה אמיתית. "כל השונה הקב"ה יושב ושונה כנגדו" (תנא אליהו רבה יח). מובן הדבר, שהערכים נתפשים תחילה במערכי הלב, ובחדרי הרוח, ואחר כך בספירות הנשמתיות הפרטיות, ואחר כך בגורמים שעל ידי הכלל ושעל הכלל כולו, ואחר כך במלא עולמים, בהבנת ההתאגדות הכללית של מלא כל. וכן הולכים הדברים ומתאדרים. ברכתם ושמחתם מתברכת. ופרי תנובתם מתעלה. וכל ניד שפתים וכל זעזוע חיים עושה פירות ופירי פירות.הרזית </b>– הסודית; <b>ברומי </b>– במרומי; <b>בתמימות </b>– בשלמות; <b>שאפס </b>– כלה, נגמר; <b>ובהתהוות </b>– וביצירה; <b>מלא </b>– אינסוף; <b>האספקלריותים </b>– שמשקפים (אספקלריה זו מראה ביוונית); <b>שבתכונה </b>– שבמדע האסטרונמיה; <b>הפעלית </b>– המעשית; <b>עודף </b>– תוספת; <b>המוקטנה </b>– המוקטנת; <b>אגוד </b>– מחובר, כרוך; <b>הדרגאי שברומו </b>– במדרגה המרוממת; <b>זעירא </b>– קטנה; <b>בספירות </b>– במדרגות הרוחניות; <b>ומתאדרים </b>– ומתעצמים; <b>ניד שפתים </b>– תנועת שפתיים, דיבור.
<b>המחשבה הרזית היא עוסקת תמיד בשרשי העניינים, שהיא פוגשת את ממשיותם בעולם המוגבל </b>– השקפת העולם של חכמת הנסתר חודרת אל סוד המציאות, אל השורש הרוחני העומד מאחורי כל תופעה ממשית; <b>וכך היא הולכת לבקש את השרשים ברומי העולמים, והיא מוצאת אותם בתמימות סידורם </b>– כשהמחשבה חודרת אל היסודות העליונים של העולם היא מוצאת רצון אלוהי המחולל הרמוניה וסדר בין כוחות שונים; <b>עד שאפס כל קוטן, כי כל פגישה נערכת היא על פי אותו הגודל המתגלה על ידה </b>– האדם המעמיק חי חיים אין סופיים, אין דבר במציאות שנתפס בעיניו כקטן ושאיננו נקשר לכוח רוחני נשגב. <b>ולא בהתגלות לבד הדברים אמורים, ביחש השכל וההכרה, כי אם במציאות ובקיום, בפעולה ובהתהוות </b>– השקפת עולם מעמיקה זו איננה נותרת רק כתובנה מופשטת אלא מחוללת חיים מלאי עוצמה ומשמעות, שכן כל מחשבה דיבור ומעשה מתמלאים בגודל.<b> נקודה אחת ומצבה מודיעה מלא עולמים, דוגמת הקוים והנקודות האספקלריותים שבתכונה ביחש להטבע השמימי </b>– כדוגמת רישומים אסטרונומיים מוגבלים, שהם הניסיון שלנו לשקף את המציאות הפיסקלית האינסופית של היקום, כך  המקובלים מלמדים שאפילו נקודה בודדה בעולם הרוחני מסמנת עולמות אין סופיים; <b>והרשימה הפעלית היא מתכפלת גם כן לפי אותו הערך של הרשימה המדעית </b>– ככל ששכלו (מדעו) של האדם מותיר בו רושם ומסביר לו את משמעות מעשיו – כך גם הרושם של פעולותיו המעשיות מתעצם. <b>ועם זה הדבר מושג, שכל עודף במדרגה שברשימה המוקטנה, כלומר כל יתרון פעולה, הארת חיים, הטבת מוסר, הגדלת שכל, שהננו פוגשים, אגוד הוא בדוגמתו באותו התוכן הדרגאי שברומו </b>– וממילא כל תוספת במדרגת חיינו בעלת הרושם הקטן – היינו כל פעולה חיובית, הטבה מוסרית ולימוד תורני בעולמנו הנמוך – גוררת שינוי עצום במדרגה הרוחנית המרוממת שמקבילה לה. <b>ובזה יהיו גם ההשגות השכליות היותר מאירות נערכות מצד עצמן רק בצורה זעירא, ולגבי אותם הרשמים הנגרמים שלהן בצורה אמיתית </b>– ולכן גם מובן שכל התובנות היותר גדולות שאנו משיגים בשכלנו קטנות הן לעומת הרושם שמהדהדות הן בעולמו של הקב"ה, ועל כך נאמר:  <b>"כל השונה הקב"ה יושב ושונה כנגדו</b>" – לימודנו מכה גלים בעולם האלוהי. כיצד מעשה טוב בעולמנו פועל על שורשי הכוחות הרוחניים? יש לכך סדר מדוקדק: <b>מובן הדבר, שהערכים נתפשים תחילה במערכי הלב, ובחדרי הרוח, ואחר כך בספירות הנשמתיות הפרטיות, ואחר כך בגורמים שעל ידי הכלל ושעל הכלל כולו, ואחר כך במלא עולמים, בהבנת ההתאגדות הכללית של מלא כל </b>– המעשה הטוב משנה את רצונו של האדם, בעקבות כך גם שאיפותיו מתעדנות, הדבר יוצר גם חיבור עמוק יותר למדרגת ('ספירת') נשמתו; פעולה זו גורמת שינוי לטובה בכל הציבור הקשור אליו ובעם כולו; הפעולה על העם משליכה על המציאות בכללותה, ועל יחסה לרצון האלוהי המפעם בה. <b>וכן הולכים הדברים ומתאדרים. ברכתם ושמחתם מתברכת. ופרי תנובתם מתעלה. וכל ניד שפתים וכל זעזוע חיים עושה פירות ופירי פירות </b>– וכך הולך התהליך ומתעצם, השפעתו גוברת, ובכל דיבור ומעשה משנה הוא את העולם לטובה.

<b>כדמֶרְכָּזִיּוּת הָאָדָם בַּהֲוָיָהכמה אמת ושירה מופיעה לפנינו בחזיון של מרכזיות נשמת האדם, ביחש ההויה כולה. אין החזיון הזה נופל לרגלי ההתגלות של הציור הקוסמי הרחב והבלתי תכליתי של עולמיות הכוכבים, של היצירה המתמדת של הערפלים, אדרבא מתגדלת היא שירה זו ומתאדרת על ידי הנצח והגודל. בכל מקום ששם בא אור החיים לידי התגלות הכרה, והתגלמות של הדר מוסר ושאיפות עדינות, הרי המרכז נגלה. האחדות של האדם הרוחני מקיפה היא אותו בכל גילוייו בכל העולמים, כאחדותו של כח המושך בכל הגרמים. לשוא חושבים בעלי חוג הבטה קצרים, שאחרי החידוש של הציור הקוסמי בטלה מרכזיותו של רוח האדם, וחפצים הם לומר, שבשביל כך ערך הדת נגרע. אף על פי שאיתנה היא הדת גם בלב אלה אשר מעולם לא נתקבלה לרוחם המרכזיות של האדם, כהרמב"ם וסייעתו, אם כן הטענה בטלה היא מעיקרה. אבל גם בעומק הרעיון המסתורי, שהוא מוצא מקום חשוב חיי הדת ביחוד בדורות האחרונים בהתפשטות יתרה, גם שם לא נפגע דבר, כי אם נתאדר המחזה. האחריות המוסרית מתגדלת לפי שילוב הויה כזה, וזהו גם כן יתרון מרץ לרוחו של אדם בהשתלמו. מובן הדבר, שלצורך ציור של גודל נורא לגבי האחריות המוסרית צריך עומק והארה צלולה לתוכן המוסר, כדי שלא יתמסמס הרוח מיתרון פחדנות, ולא יוכל להיות חמש באותה האביריות, הדרושה לאדם פועל בחיים. הננו תופסים את ציור גדולתו של האדם, ציור המרכז את ההויה אל הוית האדם, אל גדלו האיכותי ואל שאיפת רצונו, האמיץ והקדוש. הגויה וכחותיה הנם התמצית הארצית כולה, והרוח וכחותיו הנם התמצית השמימית כולה. האמת לאמתה זורחת היא, האמת הנסתרת הגלויה לכל עיני נשמה בהירה. ההתעלות של הגוף ושל הרוח היא התעלות חלק מרכזי, שעל ידי עילויו מתעלה כל הסובב אותו, המעלילו, ושופע ומשפיע תמיד על הויתו. הרוממות הזאת צריכה להיות מובנת במובן חפשי מאד מכל דמיון תועה, אז תהיה למקור גבורת הרוח, ואושר האדם בכל צביוניו.ההויה </b>– המציאות; <b>הקוסמי </b>– היקומי; <b>עולמיות </b>– עולמות; <b>ומתאדרת </b>– ומתעצמת; <b>כח המושך </b>– כוח המשיכה; <b>הגרמים </b>– העצמים; <b>בעלי חוג הבטה קצרים </b>– בעלי המבט הקצר, השטחי; <b>בהתפשטות </b>– בהתרחבות; <b>צלולה </b>– טהורה; <b>האביריות </b>– החוסן הנפשי; <b>הגויה </b>– הגוף; <b>המעלילו </b>– המשפיע עליו; <b>תועה </b>– משוטט; <b>צביוניו </b>– הופעותיו.
<b>כמה אמת ושירה מופיעה לפנינו בחזיון של מרכזיות נשמת האדם, ביחש ההויה כולה </b>– התפיסה המכירה במרכזיות האדם במציאות – ממלאה את הלב בריאליה וברוממות רוח. <b>אין החזיון הזה נופל לרגלי ההתגלות של הציור הקוסמי הרחב והבלתי תכליתי של עולמיות הכוכבים, של היצירה המתמדת של הערפלים, אדרבא מתגדלת היא שירה זו ומתאדרת על ידי הנצח והגודל </b>– ההכרה בגודלו האינסופי של היקום אינה ממעיטה את חשיבות האדם אלא אדרבה – מעצימה אותו; מדוע?<b> בכל מקום ששם בא אור החיים לידי התגלות הכרה, והתגלמות של הדר מוסר ושאיפות עדינות, הרי המרכז נגלה </b>– בעת שמבינים שמאחורי כל התופעות בעולם עומד כוח מוסרי-ערכי, הרי האדם – בעל הבחירה והמוסר – הוא המקדם את המציאות, ובמובן זה הוא מרכז ההוויה. <b>האחדות של האדם הרוחני מקיפה היא אותו בכל גילוייו בכל העולמים, כאחדותו של כח המושך בכל הגרמים </b>– השפעתו של האדם חודרת את כל המרחב הרוחני של המציאות, בדומה לכוח המשיכה הפועל על כלל העצמים שבמרחב. <b>לשוא חושבים בעלי חוג הבטה קצרים, שאחרי החידוש של הציור הקוסמי בטלה מרכזיותו של רוח האדם, וחפצים הם לומר, שבשביל כך ערך הדת נגרע </b>– בעלי המבט השטחי מתיימרים לחשוב שמכיוון שהמדע המודרני מודע יותר למרחב האינסופי של היקום – הרי אין חשיבות לאדם ולעולמו הערכי-דתי; <b>אף על פי שאיתנה היא הדת גם בלב אלה אשר מעולם לא נתקבלה לרוחם המרכזיות של האדם, כהרמב"ם וסייעתו, אם כן הטענה בטלה היא מעיקרה </b>– אמנם לשיטת הרמב"ם, שמעולם לא ייחס חשיבות גדולה למרכזיות האדם בבריאה, בכל מקרה אין אמונת ישראל תלויה בכך; <b>אבל גם בעומק הרעיון המסתורי, שהוא מוצא מקום חשוב חיי הדת ביחוד בדורות האחרונים בהתפשטות יתרה, גם שם לא נפגע דבר, כי אם נתאדר המחזה </b>– אולם גם על פי חכמת הקבלה, שהתפשטה בישראל בדורות האחרונים, שטענה שהאדם הוא אכן מרכז המציאות, אין ההכרה בגודל היקום מקטינה את חשיבות מוסרו ודתו של האדם אלא אדרבה – מעצימה אותם. <b>האחריות המוסרית מתגדלת לפי שילוב הויה כזה, וזהו גם כן יתרון מרץ לרוחו של אדם בהשתלמו </b>– דווקא ההבנה בגודלה ובמורכבותה של המציאות מעניקה משנה מרץ להשתלמותו המוסרית של האדם, מכיוון שכעת מובן עוד יותר מהי האחריות המוטלת על כתפיו. <b>מובן הדבר, שלצורך ציור של גודל נורא לגבי האחריות המוסרית צריך עומק והארה צלולה לתוכן המוסר, כדי שלא יתמסמס הרוח מיתרון פחדנות, ולא יוכל להיות חמש באותה האביריות, הדרושה לאדם פועל בחיים </b>– כמובן שיש להיזהר מהקיצוניות ההפוכה: מהמצב שבו הבנת המשמעות הגדולה של הבחירה החופשית תגרום לאדם להימנע מכל מעשה שמא יפגע בעולם כולו. האדם צריך לחיות בזרימה נפשית בריאה אך מתוך מודעות לגודל מעשיו. <b>הננו תופסים את ציור גדולתו של האדם, ציור המרכז את ההויה אל הוית האדם, אל גדלו האיכותי ואל שאיפת רצונו, האמיץ והקדוש </b>– עלינו לברר עד כמה האדם מרכז את הממד האיכותי של המציאות בכלל; רצונו ושאיפותיו החופשיות והמלאות מוסר הם פסגת המציאות. <b>הגויה וכחותיה הנם התמצית הארצית כולה, והרוח וכחותיו הנם התמצית השמימית כולה </b>– גופו של האדם וכוחותיו הגשמיים מרכזים את המבנה הגשמי של היקום כולו, ושאיפותיו הרוחניות של האדם מרכזות את התנועה הרוחנית שביקום כולו. <b>האמת לאמתה זורחת היא, האמת הנסתרת הגלויה לכל עיני נשמה בהירה </b>– האמת הנסתרת שגלויה לעיני המבט הבהיר היא ש<b>ההתעלות של הגוף ושל הרוח היא התעלות חלק מרכזי, שעל ידי עילויו מתעלה כל הסובב אותו, המעלילו, ושופע ומשפיע תמיד על הויתו </b>– שבאמצעות התעלותו הגופנית והרוחנית של האדם, החלק האיכותי של המציאות מתרומם, ומרומם את כל המרחב סביבו, שמצידו משפיע (מעליל) הדדית על קיומו של האדם. <b>הרוממות הזאת צריכה להיות מובנת במובן חפשי מאד מכל דמיון תועה, אז תהיה למקור גבורת הרוח, ואושר האדם בכל צביוניו </b>– בעת שההכרה בדבר השפעת האדם על המציאות מובנת באופן נכון ולא דמיוני-מיסטי, אזי היא ממלאת האדם במרץ ובאושר לחיים בריאים. 

<b>כהמַסֶּכֶת הַמֶּרְכָּזִיםהננו שמים לב אל השכל הכללי, איך המהלך שלו בכלל האדם, לכל דרכיו וסעיפיו, ואנו מוצאים את זרם הקודש שהוא מתגבר בו במרכזו, ואור ישראל הננו פוגשים בעצם תעצומתו. וכאשר באים לידי המעמד של ההרגשה הכללית, וכל נטית לב האדם העליונה המאושרה, הננו גם כן פוגשים את רוח ישראל בעצמיות המרכז. ולפעמים אנו אורגים מסכת מחברת יחד את המרכזים, מרכז השכל, בצורתו הישראלית, עם המרכז ההרגשי, ועל ידי המרכזים מתאחדים אצלנו ביריעה ארוגה זו כל הסביבים. ולפעמים הננו מרחיבים את התוכן, עד שאנו אורגים את כל המילוי יחד, וממילא מתחבר מרכז במרכז, והאור מתכפל.תעצומתו </b>– התגברותו; <b>המאושרה </b>– החזקה, המאושרת; <b>אורגים </b>– מחברים; <b>הסביבים </b>– הדברים הסובבים; <b>המילוי </b>– התוכן; <b>מתכפל </b>– מתעצם.
<b>הננו שמים לב אל השכל הכללי, איך המהלך שלו בכלל האדם, לכל דרכיו וסעיפיו, ואנו מוצאים את זרם הקודש שהוא מתגבר בו במרכזו </b>– בעת שאנו שמים ליבנו לאמת השכלית שמצויה במין האנושי אנו מזהים את המרכז הקדוש שלה, <b>ו</b>אזי את <b>אור ישראל הננו פוגשים בעצם תעצומתו </b>– מה שמביא אותנו למפגש עם האמת הישראלית בשיא עוצמתה. <b>וכאשר באים לידי המעמד של ההרגשה הכללית, וכל נטית לב האדם העליונה המאושרה, הננו גם כן פוגשים את רוח ישראל בעצמיות המרכז </b>– גם בעת שאנו עוסקים במרחב הרגשי נזהה את הרוח הישראלית ככזו שמעניקה אושר לבני האדם. <b>ולפעמים אנו אורגים מסכת מחברת יחד את המרכזים, מרכז השכל, בצורתו הישראלית, עם המרכז ההרגשי, ועל ידי המרכזים מתאחדים אצלנו ביריעה ארוגה זו כל הסביבים </b>– ובעת שאנו מעצבים מדיניות חיים שמחברת בין השכל התורני לרגש הישראלי – נוצרת עוצמת חיים אדירה המקרינה על כל המרחב האנושי והעולם בכללותו. <b>ולפעמים הננו מרחיבים את התוכן, עד שאנו אורגים את כל המילוי יחד, וממילא מתחבר מרכז במרכז, והאור מתכפל </b>– לעיתים כל תנועות החיים של המציאות המלאה (אדם, חי צומח וכדומה) מתאחדות עם האמת והשכל, ואזי הם מתחברים במשנה עוצמה.
 
<b>כוהַיַּחַשׂ אֶל הַכֹּלהיחש הגדול של כל חלק אל הכל יוכל האדם להרחיב ביחושים של המאורעות הפנימיים והחיצוניים שלו, ושל הכלל, ומן הכלל המצומצם אל הכלל היותר רחב, ומן הכלל הזה אל הכלל הכולל של כל העולמים. כל הרחבה וכל צמצום שמרגיש האדם בפנימיותו, אם מפני הארה או החשכה נפשית, או מצד תוספת או גרעון חיצוני, יכול הוא למצא מיד דוגמאות אל העולם הכללי, ומן העולם הכללי אל התוכן היותר עליון, המקיף ומחיה את העולמים. העליות והירידות הרוחניות הנה הנן דברים של עצמיות החיים, והחיים הוא תוכן כללי, שמחוייב הוא להיות מסובב בכל המילוי המציאותי. וכשהאופי האנושי מתעלה, הרי דאגתו נתונה אל המרומים יותר מאל התחתיות, והמרומים על פי המדה של קישורו עמם פותחים לו את שעריהם, והיה האדם לאיש אלהים. ומעולמיו העליונים תמיד יופיע להנהיג כל פרטי אחיו, ההולכים במרוצת החיים החוגיים שלהם, עם כל צמצומם.החשכה </b>– צמצום; <b>גרעון </b>– חיסרון; <b>מסובב </b>– מוקף; <b>המילוי </b>– התוכן; <b>התחתיות </b>– הצדדים השפלים; <b>החוגיים </b>– המרחביים.
<b>היחש הגדול של כל חלק אל הכל יוכל האדם להרחיב ביחושים של המאורעות הפנימיים והחיצוניים שלו, ושל הכלל </b>– את ההבנה כיצד כל אירוע שמתרחש, ולו הקטן ביותר, משפיע על הכלל – יכול אדם לקבל מתוך התבוננות במערכת היחסים בינו לבין עצמו, ומתוך כך ביחס לחברה הלאומית שמקיפה אותו; <b>ומן הכלל המצומצם אל הכלל היותר רחב, ומן הכלל הזה אל הכלל הכולל של כל העולמים </b>– כשם שכל מעשה של אדם פרטי משפיע על כל צורת חייו של העם, כך משפיעים פעולות העם על כלל האנושות; ומעשי האנושות על היקום בכללותו.<b> כל הרחבה וכל צמצום שמרגיש האדם בפנימיותו, אם מפני הארה או החשכה נפשית, או מצד תוספת או גרעון חיצוני, יכול הוא למצא מיד דוגמאות אל העולם הכללי, ומן העולם הכללי אל התוכן היותר עליון, המקיף ומחיה את העולמים </b>– בהתאם לזאת, כל תנועה רוחנית, לעילוי או לירידה, שמתחוללת בחיי האדם הפרטי – היא שיקוף לתנודות רוחניות כלל קוסמולוגיות. מדוע יש קשר בין הדברים? <b>העליות והירידות הרוחניות הנה הנן דברים של עצמיות החיים, והחיים הוא תוכן כללי, שמחוייב הוא להיות מסובב בכל המילוי המציאותי </b>– השינויים במעמדו הרוחני של האדם נוגעים במהות חייו, ומהות חייו של האדם הפרטי שייכת לתוכן הכללי של החיים שמושפע מכל הקיים במציאות. <b>וכשהאופי האנושי מתעלה, הרי דאגתו נתונה אל המרומים יותר מאל התחתיות </b>– ככל שהאדם מתעלה בהבנת הקשר בין מעשיו לכוחות הרוחניים השורשיים המפעילים את העולם, כך מודד את משקל פעולותיו על פי השפעתו על כוחות אלו (ולא מצד האינטרסים הנמוכים של חייו). <b>והמרומים על פי המדה של קישורו עמם פותחים לו את שעריהם, והיה האדם לאיש אלהים ומעולמיו העליונים תמיד יופיע להנהיג כל פרטי אחיו, ההולכים במרוצת החיים החוגיים שלהם, עם כל צמצומם </b>– ככל שאדם חי באופן זה אזי נפתח הוא לעולם נצחי ועליון, והופך להיות "איש אלוהים", היינו שהכוחות העליונים המעצבים את המציאות באים לידי ביטוי בכל זוויות החיים שלו, למרות המגבלות האנושיות.
 
<b>כזהָעֵרֶךְ הַכּוֹלֵלהאחדות הרוחנית הכללית מביאה אותנו לידי ההכרה של אחדות הסגולות הפנימיות, במהותן העצמית. וכשאנו מגיעים לנשמת האדם, כבר אנו חושבים בהתגלות על דבר הערך המהותי הכולל את הכל, קטן וגדול. והננו מרוממים את הערך של ההכרה הטבעית, טבועה עמוק בנשמה, למעלה מכל ההתלמדות. הלימודים משמשים בנו לתריס, שלא תבוא ההתלמדות הארעאית בחידושיה השטחיים ותעות את המשקל הפנימי, וחוץ מזה משמשים הם כגשם נדבות להפריח ולהצמיח את הנצנים הטבעיים שבמעמקי הנשמות. המחשבות היסודיות של כל נשגב, של כל יושר, הכל כבר מוכן, ולב כל אדם הוגה בהן, בין חכם בין הדיוט. ומתוך כך משמשת היא ההשפעה כל כך באדם, והגדולים מדריכים את הקטנים לא הדרכה שמחוץ להם, אלא סידור פנימיותם. ההקדמות אינם כל כך דברים מחויבים למעלות הנשגבות, אלא דברים מקילים, ויש שהם בעצמם שבים להיות רכוש קניני, חוץ משימושם לבסס את הדברים הנשגבים יותר מהם. על פי היסוד האחדותי אנו מכירים, שהערך ההשויתי הוא הרבה יותר נשגב ונצחי מהערך ההבדלתי שבמציאות. ובחיי החברה מתגדל בשביל כך נצחון הרוב המספרי, ובא הרוב האיכותי ומכיר אחר כך את היקר שבתכונה הטבעית, ומתברר המשפט שהתוכן הישרני שבלב ההמון הוא הוא הנעלה לפעמים מהמושגים היותר מתאצלים שבאו על ידי כל ההתפלספות, ויקר דמם בעיניו. ומתוך ההכרה של יוקר ההשויה מתפוררים כל אותם טיחי התפל, שמבדילים בין עם לעם, עד כדי מלחמה, ואיבה מנוחלת, ומתבררים התוכנים הסגוליים שבכל אחד, איך לחיות זה בצד זה, באורח המשלים את הכל, ואיך הכל מקבל זה מזה, ומשפיע זה על זה. והספרות חותרת לבא לעומק ההוקרה של הנשמתיות היותר מוחלטה. שההתלמדות אינו בה כלי שימוש עצמי. והיא הנבואה, ששפעה הולך ישר ממעין החיים האלהיים אל הנשמות בטהרתם, "וכל בניך למודי ד' ורב שלום בניך" (ישעיהו נד, יג).הסגולות </b>– התכונות; <b>לתריס </b>– כמגן; <b>הארעאית </b>– הזמנית; <b>ותעות </b>– ותעקם; <b>נדבות </b>– שופע; <b>הנצנים </b>– הפרחים הקטנים, ובהקשר שלנו: ההתחלות; <b>הדיוט </b>– פשוט; <b>הנשגבות </b>– העליונות; <b>ההשויתי </b>– המכנה המשותף; <b>היקר </b>– הגדול, החשיבות; <b>הישרני </b>– הישר; <b>מתאצלים </b>– המושפעים רוחנית; <b>ויקר דמם </b>– ויגדל חשיבותם; <b>טיחי התפל </b>– הטיח התפל, ובהקשר שלנו: לכלוך חסר חשיבות; <b>מנוחלת </b>– מושרשת; <b>ששפעה </b>– שהשפע שלה.
<b>האחדות הרוחנית הכללית מביאה אותנו לידי ההכרה של אחדות הסגולות הפנימיות, במהותן העצמית </b>– ההכרה בכך שהמציאות כולה היא מאוחדת, מביאה אותנו להבנה שגם תכונות נפשיות שונות הן ביטויים שונים של מהות אחת; <b>וכשאנו מגיעים לנשמת האדם, כבר אנו חושבים בהתגלות על דבר הערך המהותי הכולל את הכל, קטן וגדול </b>– והדברים ניכרים בנשמתו האנושות, שמורכבת לכאורה מאנשים שונים, גדולים וקטנים, אולם גם הם ביטוי למהות כללית אחת. <b>והננו מרוממים את הערך של ההכרה הטבעית, טבועה עמוק בנשמה, למעלה מכל ההתלמדות </b>– הכלי הנפשי שבו אנו מזהים את האחדות בנפש האדם היא האינטואיציה הטבעית, לעומת הלמדנות השכלית שמזהה פרטים שעומדים לכאורה בפני עצמם. <b>הלימודים משמשים בנו לתריס, שלא תבוא ההתלמדות הארעאית בחידושיה השטחיים ותעות את המשקל הפנימי, וחוץ מזה משמשים הם כגשם נדבות להפריח ולהצמיח את הנצנים הטבעיים שבמעמקי הנשמות </b>– כמובן שיש להשכלה תפקיד – הן מצד שמשמשת כמגן בפני ידיעות שטחיות וזמניות, והן מצד שמעוררת את השאיפות הרוחניות – אולם <b>המחשבות היסודיות של כל נשגב, של כל יושר, הכל כבר מוכן, ולב כל אדם הוגה בהן, בין חכם בין הדיוט </b>– הקשר הטבעי לאלוהים, האינטואיטיבי, לגודל וליושר – איננו נחלת המלומד בלבד אלא טבוע בעומק נפשו של כל אדם.<b> ומתוך כך משמשת היא ההשפעה</b> של ההשכלה <b>כל כך באדם, והגדולים מדריכים את הקטנים לא הדרכה שמחוץ להם, אלא סידור פנימיותם </b>– ממילא נבין שהמשכיל איננו בא לחדש להמון מושגים שאין להם שייכות אליהם אלא רק לסדר בצורה מאוזנת וברורה את האינטואיציה הרוחנית הבריאה שכבר קיימת בנפשם. <b>ההקדמות </b>הלמדניות <b>אינם כל כך דברים מחויבים למעלות הנשגבות, אלא דברים מקילים, ויש שהם בעצמם שבים להיות רכוש קניני, חוץ משימושם לבסס את הדברים הנשגבים יותר מהם </b>– ההקדמות השכליות בבירור מושגי האמונה והתורה אינן דבר מוכרח, אלא רק כלים שמקילים עלינו לחשוף את האינטואיציה הפנימית, ולפעמים התובנות הללו בעצמן הופכות להיות קניין טבעי בנפש (מעבר להיותן כאמור אמצעי לחשיפת הפנימיות). בין כה וכה, <b>על פי היסוד האחדותי אנו מכירים, שהערך ההשויתי הוא הרבה יותר נשגב ונצחי מהערך ההבדלתי שבמציאות </b>– כשמסתכלים במבט מעין זה על העולם, אנו מבינים שהיסוד האחדותי הוא המכנה המשותף במציאות,  הרבה יותר מן ההבדלים שבין פרט לפרט; <b>ובחיי החברה מתגדל בשביל כך נצחון הרוב המספרי, ובא הרוב האיכותי ומכיר אחר כך את היקר שבתכונה הטבעית, ומתברר המשפט שהתוכן הישרני שבלב ההמון הוא הוא הנעלה לפעמים מהמושגים היותר מתאצלים שבאו על ידי כל ההתפלספות, ויקר דמם בעיניו </b>– ובהתנהלות החברתית הדבר בא לידי ביטוי שיש צד שבו הרוב הכמותי (דמוקרטיה) משקף את האמת, ואילו השכבה האיכותית של הלמדנים רק חושפת את האינטואיציה הישרה שבלב ההמון, שקולעת לאמת יותר מן המושגים המפולספים, ואזי חשיבותם של ההמון עולה בעיני האליטה. <b>ומתוך ההכרה של יוקר ההשויה מתפוררים כל אותם טיחי התפל, שמבדילים בין עם לעם, עד כדי מלחמה, ואיבה מנוחלת, ומתבררים התוכנים הסגוליים שבכל אחד, איך לחיות זה בצד זה, באורח המשלים את הכל, ואיך הכל מקבל זה מזה, ומשפיע זה על זה </b>– יש לתובנה זו השלכה גם ביחס ליחסים הבינלאומיים: ההבדלים בין עם ועם הם אמנם גדולים ומשמעותיים, אך הם לא מהווים סיבה לאיבה ומלחמה מתמדת. יש להכיר בכך שיש קשר פנימי בין כל המין האנושי ומתוך כך יש לחיות זה לצד זה בשלום ובהשפעה חיובית הדדית. <b>והספרות חותרת לבא לעומק ההוקרה של הנשמתיות היותר מוחלטה. שההתלמדות אינו בה כלי שימוש עצמי. והיא הנבואה, ששפעה הולך ישר ממעין החיים האלהיים אל הנשמות בטהרתם </b>– ככל שמתפתח העולם הרוחני שבישראל כך גם הספרות על כל גווניה מתקדמת לקומה חדשה, לא רק פלפולים לוגיים בפני עצמם אלא כלי לחשיפת נפש האדם פנימה, ששיאה היא מדרגת הנבואה; כדברי הפסוק: "<b>וכל בניך למודי ד' ורב שלום בניך</b>" – ככל שיתרבו לימודי ה' בעולם, יגדל השלום, היינו המכנה המשותף הפנימי בין "בניו" של ה'. 

<b>כחהַבְדָּלָה וְהַכְלָלָהשני קוים עוברים לפנינו בהדרכת הכלל והפרט, קו המבדיל, וקו המחבר. הקו המבדיל היא ההתכנסות האישית, היא באה מתוצאת השאיפה להשלמה רוחנית פנימית, מחשבתית והרגשית, ומזה גם כן טבעית ופעולתית, המסתעפת ממנה, שרק איש המעלה בהתבודדותו יוכל להשיגה, לציירה ולקנותה, וכל אשר ירבו עליו חברים ומתחברים הנם עושקים ממנו את האושר העליון של הבדידה האצילית, ושטף המעין המקיר כל כך חיים עליונים, טהורים ועזיזים, קדושים ונאצלים, הוא מזדער ומצטמצם. בהדרכת הכלל באה במקומה הבדלה כתתית, הבדלת שבט לוי ביסוד האומה, והבדלת הכהונה מתוכו. בזמנים המאוחרים, הבדלת חברים מעמי הארץ, ובכלל הרי הוא התוכן הרחב של הבדלת ישראל מן העמים, ובהרחבה יותר קדומה, הבדלת האדם מכל הבהמה והחיה, על ידי הגדרה של חלקים מיוחדים, תורות ומשאות נפש מיוחדות, שבהם עומד עולמו הפנימי האנושי, המתנשא למעלה למעלה. אבל בתוך עומקה של הבדלה זו התחברות והכללה גנוזות הן, כלולות הן בכללותה. הכחות המפוזרים בכל המרחב, שמהם יבדל הנבדל, הולכים הם ופועלים לטובה בעצמיות העליונה של הצביון השלם הנבדל, והשאיפה מזיזה הזזה פנימית אדירה אצילית ומקודשה את כל המרחב. האדם, בהתבדלותו מכל החי והתרוממו בספירתו העליונה הוא מתכשר דוקא על ידה להתעלה ולהאדר עד היותו צביון כללי, הנושא בתוכו את ההתעלות הרחבה של העולם כולו. האומה המיוחדה, סגולה מכל העמים. בשמרה את כל סגולותיה הפנימיות, בהתבדלה מכלם, הרי היא מוכנה להתכשר להעשות לאור גוים, ותשועת אפסי ארץ. השבט הלוי, בהתיחדותו בתנאיו המובדלים הרי הוא מתאצל והולך ושומר את צביונו, מתקדש ומתנשא עד היותו לברכה לכללות האומה. והכהונה, בקדושה המיוחדה הרי היא מתעלה עד כדי שאיבה עליונה של רוח הקודש, לאושר הכלל כולו, ועילוי מהותו היותר פנימית. החברים, יחידי הסגולה, בהבדלם מעמי הארץ, הרי הם שומרים את שאיפתם הרוממה, העולה למעלה למעלה מכל הערכים הרגילים, ומתחטבים להיות לנושאי כשרונות ורעיונות, שבהתפשטם הרי הם למקור ברכה לרבים, ובעמידת צביונם בחיים הרי החיים בעצמם מתבססים, מוציאים את ערכם, והולכים במסלה הקולעת אל מטרתם הנצחית והזמנית. וזאת היא נחלת ד' בכל דרך הקודש, הפרדה על מנת התחברות, להיפך מההכללה הגסה, המדברת גדולות ואומרת לאגד הכל בחבילה אחת, ומאבדת את כל הוד רוחני ואצילי. וסוף כל סוף על ידי החשכת החיים נעכר אור הדעת הצלול, והאהבה הגסה המיוחדה של כל בריה מתגברת ונעשית מזוהמה, עד שהכל מתפרד, והארץ כולה תנוע כשכור מכובד פשעה. "סטרא אחרא שרי בחיבורא וסיים בפירודא, וסטרא דקדושה שרי בפירודא וסיים בחיבורא" (זהר ב, צה), "ושם גופיה איקרי שלום" (שבת י, ב). ולמעלה למעלה, האצלת האורות, הפרדת השכלים, והבדלת העולמים, הרי היא תכונה פירודית, המביאה לידי ההתאחדות העליונה, לידי ההוספה הנצחית, ורויית העונג המתחדש בעוצם פנימיות טובו בהתאחדות השעשוע העליון של הכללת אור אורי אורים של השלמות האין סופית, שאין לה תוספת מרוב שלמותה, עם ההשלמה הבאה מתוך החסרון. שבהתאחדות העליונה הרי זורם אור השלמות הבלתי אפשרי להתוסף מרוב תוספת עזו מיסוד עולם עולמים על אור השלמות ההולכת הלוך ואור, וזיו עדנים הולך ומתרבה, הולך ומתברך. והבדלת הגדרים היא העושה את ההתנשאות מראש מקדמי ימות עולם, שהאור העליון בעליונותו אינו גורע מערכו, ומשומר בטהרתו, וברוב עזו כחו מלא להאיר ולהחיות הכל, וממנו חוסן כל ישועות, השבת כל אבדות, בנין כל כונניות, שכלול כל מאויים, ותעצומות כל עזיזיות פארי פארים. "מה יקר חסדך אלהים ובני אדם בצל כנפיך יחסיון, ירוין מדשן ביתך ונחל עדניך תשקם, כי עמך מקור חיים באורך נראה אור, משך חסדך ליודעיך וצדקתך לישרי לב" (תהילים לו, ח-יא). ונמצא אורן של ישראל מזהיר בתורה העליונה, מקור עמקי השעשועים, האדריכליות הכמוסה של יפעת עדנת מכונת שכלולי כל עולמי עולמים, בכל נועם חמדת עדנת פאר מלכות קודש קדשי הקדשים. "והתקדשתם והייתם קדושים כי קדוש אני" (ןיקרא יא, מד), "ואבדיל אתכם מן העמים להיות לי" (שם כ, כו), "ואתם תהיו לי ממלכת כהנים וגוי קדוש, כי לי כל הארץ" (שמות יט, ה-ו).ופעולתית </b>– ומעשית; <b>עושקים </b>– גוזלים; <b>הבדידה האצילית </b>– הבדידות הרוחנית; <b>המקיר </b>– המזיל, המנביע; <b>ועזיזים </b>– ועוצמתיים; <b>מזדער </b>– מתקטן; <b>כתתית </b>– מפלגתית; <b>חברים </b>– תלמידי חכמים; <b>ומשאות </b>– ושאיפות; <b>המתנשא </b>– המתרומם; <b>גנוזות </b>– טמונות; <b>הצביון </b>– האופי; <b>אדירה </b>– עצומה; <b>ומקודשה </b>– ומקודשת; <b>בספירתו </b>– במדרגתו; <b>מתכשר </b>– משתלם; <b>ותשועת אפסי ארץ </b>– גאולה לכל קצוות תבל; <b>ומתחטבים </b>– ומתייחדים; <b>לאגד </b>– לחבר; <b>נעכר </b>– מתלכלך; <b>מכובד </b>– ממשקל; <b>עזו </b>– כוחו; <b>מקדמי </b>– מקדם; <b>כונניות </b>– היסודות; <b>מאויים </b>– רצונות; <b>יפעת </b>– יפי ההופעה; <b>מכונת </b>– בסיס.
<b>שני קוים עוברים לפנינו בהדרכת הכלל והפרט, קו המבדיל, וקו המחבר </b>– תפיסת העולם של היהדות מורכבת משני יסודות חשיבה מרכזיים: צד של "הבדלה" – הסתגרות של הפרט, הקבוצה והעם במסגרת התחום הפרטי שלו; וצד שני של "הכללה" – פתיחות והשתלבות עם כלל האדם והבריאה. <b>הקו המבדיל היא ההתכנסות האישית, היא באה מתוצאת השאיפה להשלמה רוחנית פנימית, מחשבתית והרגשית, ומזה גם כן טבעית ופעולתית, המסתעפת ממנה, שרק איש המעלה בהתבודדותו יוכל להשיגה, לציירה ולקנותה </b>– צד "ההבדלה" יבוא לידי ביטוי ברגעי התבודדות מההשפעה החברתית, שבהם איש המעלה מפתח את עולמו הפנימי, ומתוך כך אף עולמו המעשי; מפני ש<b>כל אשר ירבו עליו חברים ומתחברים הנם עושקים ממנו את האושר העליון של הבדידה האצילית, ושטף המעין המקיר כל כך חיים עליונים, טהורים ועזיזים, קדושים ונאצלים, הוא מזדער ומצטמצם </b>– הסיבה שיש צורך בהתכנסות אישית היא מפני שהחברה עוסקת על פי רוב בצדדים השטחיים של החיים, מה שגורם לצמצום המעמד הפנימי שאמור להנביע באדם שטף של עוצמה ושאר רוח. <b>בהדרכת הכלל באה במקומה הבדלה כתתית, הבדלת שבט לוי ביסוד האומה, והבדלת הכהונה מתוכו. בזמנים המאוחרים, הבדלת חברים מעמי הארץ </b>– מושג ההבדלה ניכר בכתות השונות בתוך עם ישראל – שבט לוי שמובדל משאר שבטי האומה; הכוהנים שמובדלים משבט לוי; ובהמשך התקופות ניכר ההבדל בין תלמידי החכמים ("חברים") לאנשים פשוטים; <b>ובכלל הרי הוא התוכן הרחב של הבדלת ישראל מן העמים, ובהרחבה יותר קדומה, הבדלת האדם מכל הבהמה והחיה, על ידי הגדרה של חלקים מיוחדים, תורות ומשאות נפש מיוחדות, שבהם עומד עולמו הפנימי האנושי, המתנשא למעלה למעלה </b>– הבדלה נוספת היא בין ישראל לעמים, ובאופן שורשי יותר קיימת הבדלה בין המין האנושי, בעל הכרה ושאיפות רוחניות, לבעלי החיים; רק כך תשמור כל מדרגתה על מהותה. <b>אבל בתוך עומקה של הבדלה זו התחברות והכללה גנוזות הן, כלולות הן בכללותה </b>– יחד עם ההבדלה, קיים כאמור גם צד של הכללה שהולך ונחשף דווקא באמצעות ההבדלה: <b>הכחות המפוזרים בכל המרחב, שמהם יבדל הנבדל, הולכים הם ופועלים לטובה בעצמיות העליונה של הצביון השלם הנבדל, והשאיפה מזיזה הזזה פנימית אדירה אצילית ומקודשה את כל המרחב </b>– על ידי שהשבט, העם והאנושות ישמרו על ייחודם, המרחב הכללי יהיה טוב יותר; מפני שבעומק המציאות המדרגות כולן קשורות הן זו בזו, וכאשר מדרגה איכותית מתכנסת בעצמיות הנבדלת שלה היא מחדדת את שאיפתה לבצע את תפקידה באופן שלם, מה שמזיז ומרומם את המרחב כולו לקדושה. <b>האדם, בהתבדלותו מכל החי והתרוממו בספירתו העליונה הוא מתכשר דוקא על ידה להתעלה ולהאדר עד היותו צביון כללי, הנושא בתוכו את ההתעלות הרחבה של העולם כולו </b>– כשהאדם למשל, שומר על ייחודו ומתבדל במדרגתו העליונה מן החי, הוא מעצים את אופיו הכללי להיות מוסרי יותר, ומרומם בכך את המציאות בכללותה; <b>האומה המיוחדה, סגולה מכל העמים. בשמרה את כל סגולותיה הפנימיות, בהתבדלה מכלם, הרי היא מוכנה להתכשר להעשות לאור גוים, ותשועת אפסי ארץ </b>– בעת שעם ישראל שומר על תכונתו הייחודית, הוא נעשה מקור ברכה לאנושות כולה בקצוות תבל; <b>השבט הלוי, בהתיחדותו בתנאיו המובדלים הרי הוא מתאצל והולך ושומר את צביונו, מתקדש ומתנשא עד היותו לברכה לכללות האומה </b>– ששבט לוי שומר על תנאי חייו הייחודיים, הוא מתעלה ומביא ברכה לאומה כולה; <b>והכהונה, בקדושה המיוחדה הרי היא מתעלה עד כדי שאיבה עליונה של רוח הקודש, לאושר הכלל כולו, ועילוי מהותו היותר פנימית </b>– הכוהנים, בקדושתם הייחודית, מתרוממים לכדי רוח הקודש, ובכך מרוממים את המהות העמוקה של כלל ישראל; <b>החברים, יחידי הסגולה, בהבדלם מעמי הארץ, הרי הם שומרים את שאיפתם הרוממה, העולה למעלה למעלה מכל הערכים הרגילים, ומתחטבים להיות לנושאי כשרונות ורעיונות, שבהתפשטם הרי הם למקור ברכה לרבים </b>– כשתלמידי חכמים נפרדים מעט מההמון שאיננו מתאים למתח רוחני כה גבוה, הם אינם עושים זאת מתוך התנשאות, אלא מתוך הכרה בערכם. בזכות מציאותם של תלמידי חכמים רמי מעלה שמתייחדים ("מתחטבים") לבטא את כשרונם ורוחניותם – העם כולו מושפע לטובה, <b>ובעמידת צביונם בחיים הרי החיים בעצמם מתבססים, מוציאים את ערכם, והולכים במסלה הקולעת אל מטרתם הנצחית והזמנית </b>– מתוך עמידה על מדרגתם המיוחדת הם מתעלים בדרך הסלולה והמדויקת למילוי ייעודם העליון.<b> וזאת היא נחלת ד' בכל דרך הקודש, הפרדה על מנת התחברות, להיפך מההכללה הגסה, המדברת גדולות ואומרת לאגד הכל בחבילה אחת, ומאבדת את כל הוד רוחני ואצילי </b>– זוהי דרך התורה: ליצור הבדלה על מנת לחדד ייחודיות, דרך הפוכה מן השטחיות שמנסה לטשטש הבדלים וגורמת לאיבוד המדד האיכותי, <b>וסוף כל סוף על ידי החשכת החיים נעכר אור הדעת הצלול, והאהבה הגסה המיוחדה של כל בריה מתגברת ונעשית מזוהמה, עד שהכל מתפרד, והארץ כולה תנוע כשכור מכובד פשעה </b>– וכיוון שמאבדת את המדד בין גדול לקטן, השאיפות נעלמות, והמכנה המשותף היצרי והאגואיסטי מתגבר עד שהחברה מתפרקת (הארץ כביכול מזעזעת כשיכור לא יציב). על כך נאמר בספר הזהר: <b>"סטרא אחרא שרי בחיבורא וסיים בפירודא, וסטרא דקדושה שרי בפירודא וסיים בחיבורא" </b>– הכוח האחר, צד הטומאה במציאות, מתחיל בדיבורי גבוהה גבוהה אודות אחדות ומסיים בפירוד, ואילו הצד הקדוש מתחיל אמנם בבירור ובחידוד הבדלים אולם מסיים בחיבור; ו"<b>ושם גופיה איקרי שלום</b>" – ושמו של הקדוש ברוך הוא נקרא שלום – שלמות ואחדות. <b>ולמעלה למעלה, האצלת האורות, הפרדת השכלים, והבדלת העולמים, הרי היא תכונה פירודית, המביאה לידי ההתאחדות העליונה </b>– כשם שבעולמנו אנו מוצאים שדווקא ההבדלה היא זו שבונה את איכות החיים, כך גם על ידי ההתכנסות של הכוחות הרוחניים בשורשם, חידודם והבדלתם, נוצר אמנם פירוד אולם כזה שיביא להתאחדות, <b>לידי ההוספה הנצחית, ורויית העונג המתחדש בעוצם פנימיות טובו בהתאחדות השעשוע העליון של הכללת אור אורי אורים של השלמות האין סופית, שאין לה תוספת מרוב שלמותה, עם ההשלמה הבאה מתוך החסרון </b>– ואחדות זו מביאה להתקדמות ולעונג אינסופיים, כי דווקא הפירוד והחיסרון מאתגרים להוציא את היסוד האחדותי אל הפועל באופן שנדמה כמושלם, <b>שבהתאחדות העליונה הרי זורם אור השלמות הבלתי אפשרי להתוסף מרוב תוספת עזו מיסוד עולם עולמים על אור השלמות ההולכת הלוך ואור, וזיו עדנים הולך ומתרבה, הולך ומתברך </b>– ואפילו על המדרגה הזו, שנדמית כבלתי אפשרית להשתלמות נוספת, האור הולך ומתברך עוד ועוד דווקא כאמור בגלל ההפרדה. <b>והבדלת הגדרים היא העושה את ההתנשאות מראש מקדמי ימות עולם, שהאור העליון בעליונותו אינו גורע מערכו, ומשומר בטהרתו, וברוב עזו כחו מלא להאיר ולהחיות הכל, וממנו חוסן כל ישועות, השבת כל אבדות, בנין כל כונניות, שכלול כל מאויים, ותעצומות כל עזיזיות פארי פארים </b>– ככל שבעולם העליון והמתנשא מנצח נצחים הרצון האלוהי מבורר ומוגדר יותר באמצעות ההבדלה – כך הוא מלא יותר חוסן, משיב תקווה, מבסס את העולם, ומשכלל את כל הרצונות והעוצמות בפאר אינסופי. על כך נאמר: "<b>מה יקר חסדך אלהים ובני אדם בצל כנפיך יחסיון, ירוין מדשן ביתך ונחל עדניך תשקם, כי עמך מקור חיים באורך נראה אור, משך חסדך ליודעיך וצדקתך לישרי לב" </b>– החסד האלוהי איננו זול ושטחי, הוא המעניק מחסה ורוויה לבני אדם השומרים על אופים הפנימי, המסתתרים בצל כנפי השכינה – הם יונקים שפע של ברכת שמיים, חיים טהורים, חכמה עמוקה וגם חסד איכותי המרומם את הקרובים אליהם מעלה.  <b>ונמצא אורן של ישראל מזהיר בתורה העליונה, מקור עמקי השעשועים, האדריכליות הכמוסה של יפעת עדנת מכונת שכלולי כל עולמי עולמים, בכל נועם חמדת עדנת פאר מלכות קודש קדשי הקדשים </b>– התורה מבררת המבנה האדריכלי בו יצר ה' את עולמו. כשישראל עסוקים בה, הם מתחברים אל הרצון האלוהי הטהור הממלא את המציאות, על כל חלקיה וגווניה בטהרה ובאחדות. "<b>והתקדשתם והייתם קדושים כי קדוש אני" </b>– ההופעה האלוהית הקדושה מיוחדת לישראל ומתוך כך אנו מצווים להתבדל מהעמים ולהתנהג בדרך המיוחדת לנו:<b> "ואבדיל אתכם מן העמים להיות לי". "ואתם תהיו לי ממלכת כהנים וגוי קדוש, כי לי כל הארץ" </b>– מתוך ההבדלה והייחוד יהיו ישראל "ממלכת כהנים" – השליחים של ה' להאיר את רצונו בעולם.

<b>כטאַהֲבַת עוֹלָםגדולי הנשמה אינם יכולים להיות נפרדים מן הכללות היותר מקיפה, כל חפצם ושאיפתם היא תמיד טובת הכלל כולו, הכלל במלא רחבו גבהו ועמקו. אמנם הכלל מלא הוא מפרטים אין חקר, מפרטים אישיים ופרטים חברותיים, אין הכלל מעוטר כי אם לפי מילואו בשלמותם של אישיו הפרטיים, ושל קיבוציו הקטנים והגדולים, המשלימים אותו. הכללות העליונה, המשלימה כל, היא מונחת בתנועת דעת ד' ואהבת ד', היוצאת ממנה בהכרח, לפי גודל קנינה ועשרה. דעת ד' באהבה רבה, כשהיא מלאה את האור האמתי שלה, לפי ערכה של כל נשמה כפי מה שהיא יכולה לשאת ולקבל, היא מבהקת באורה המוחלט את אהבת עולם, אהבת העולמים כולם, כל היצורים, וכל חוג החיים וההויה שלהם. אהבת ההויה כולה ממלאת את לב הטובים, החסידים שבבריות, ושבבני אדם, לאושר של הכל הם מצפים, לאורה ולשמחה של הכל הם מיחלים, הם שואבים את אהבת כל ההויה, המגוונת בריבוי יצוריה, מאהבת ה' העליונה, מאהבת השלמות המוחלטת והגמורה של סבת הכל, מחולל כל ומחיה את כל. כשהאהבה יורדת מעולם האצילות לעולם הבריאה, היא יורדת בהתפרטותה לפרטי פרטים, לניגודים וסתירות, לצורך של צמצום ומיעוט ערך ואהבה, לכל פרט מיוחד בשביל פרט אחר, ולפרטים רבים בשביל אחרים הרבים, ולפרטים בכלל מפני כלליותם הכוללת. האספקלריה המאירה של האהבה עומדת היא ברום עולם, בעולם האלוהות, במקום שאין סתירות, גבולים וניגודים, רק אושר וטוב, ורחב באין תכלית. כשתולדתה האהבה העולמית יונקת ממנה יש לה הרבה מטבעה, היא אינה סובלת גם ברדתה שום קמצנות ורעות עין, כשהיא מוכרחת לצמצם את עצמה, היא מצמצמת את האהבה באהבה, גודרת את הטוב בטוב. משוקי אהבה הללו כשהם רואים העולם, ביחוד, החי, מלא קנטוריות, איבות רדיפות ונגודים, מיד הם עורגים להיות משתתפים בכל חייהם בשאיפות המביאות את הכללת החיים ואיחודם, שלומם ושלותם. הם מרגישים ויודעים, שקרבת אלהים שהם עורגים אליה, במלא נשמתם, היא מובילה אותם רק להתאחדותם עם הכלל ובעד הכלל. כשהם באים לשדרות האדם, ומוצאים פלוגות של עמים, דתות, כתות ושאיפות מנוגדות, הם מתאמצים בכל כחם להכליל את הכל, לאחה ולאחד. בחוש הרוחני הבריא של נשמתם הזכה, המעופפת מעוף אלהי ממעל לכל מצרים, מכירים הם, שהפרטים כולם צריכים להיות מלאים, שהצורות החברותיות היותר טובות צריכות להיות מתעלות, ומתכנסות עם כל אושר פרטיהן באור החיים השלמים, הם חפצים שיהיה כל פרט שמור ומתעלה, והכלל כולו מאוחד ומלא שלום. כשהם באים אל עמם, ולבם קשור בכל מעמק חייהם עם אשרו נצחו ועילויו, והם מוצאים אותו מחולק ומפורק, מפולג למפלגות, למפלגות, אינם יכולים להתאחד התאחדות גמורה בשום מפלגה, כי הם חפצים להתאחד עם האומה כולה, דוקא כולה בכללה, בכל מילואה וטובה.חפצם </b>– רצונם; <b>אין חקר </b>– לאין סוף; <b>מעוטר </b>– מקושט, מצטיין; <b>וההויה </b>– והמציאות; <b>מיחלים </b>– מקווים; <b>האצילות </b>– הרוחניות; <b>האספקלריה </b>– המראה; <b>ברום </b>– בפסגת; <b>כשתולדתה </b>– שתוצאתה; <b>גודרת </b>– מגבילה, ובהקשר שלנו: מחליפה; <b>משוקי </b>– רוויי; <b>קנטוריות </b>– רוגזים; <b>איבות </b>– מאבקים; <b>עורגים </b>– שואפים; <b>לשדרות </b>– לשורות; <b>לאחה </b>– לחבר; <b>מצרים </b>– מגבלות; <b>מעמק </b>– עומק.
<b>גדולי הנשמה אינם יכולים להיות נפרדים מן הכללות היותר מקיפה, כל חפצם ושאיפתם היא תמיד טובת הכלל כולו, הכלל במלא רחבו גבהו ועמקו </b>– גדולי עולם, המקשיבים לעולמם הפנימי, מחוברים אל העולם כולו ושאיפתם היא להיטיב למציאות בכלל. <b>אמנם הכלל מלא הוא מפרטים אין חקר, מפרטים אישיים ופרטים חברותיים, אין הכלל מעוטר כי אם לפי מילואו בשלמותם של אישיו הפרטיים, ושל קיבוציו הקטנים והגדולים, המשלימים אותו </b>– הכלל מורכב אמנם מפרטים אינסופיים, מאנשים וציבורים שונים, אולם הם אלו שמעניקים לו את הפסיפס השלם. <b>הכללות העליונה, המשלימה כל, היא מונחת בתנועת דעת ד' ואהבת ד', היוצאת ממנה בהכרח, לפי גודל קנינה ועשרה </b>– הרצון להיטיב לכל מגיע בתוך הבירור השכלי של מציאות ה' ("דעת  ה'") וברגש החזק להתקרב אליו ("אהבת ה'") – שאלו הם תוצר ישיר של הגודל הכללי שמוטבע וקנוי בנפש. <b>דעת ד' באהבה רבה, כשהיא מלאה את האור האמתי שלה, לפי ערכה של כל נשמה כפי מה שהיא יכולה לשאת ולקבל, היא מבהקת באורה המוחלט את אהבת עולם, אהבת העולמים כולם, כל היצורים, וכל חוג החיים וההויה שלהם </b>– הבירור ההכרתי בדבר קיומו של אינסוף כללי ("דעת ה'"), הוא מנוסח בתפילה בביטוי "אהבה רבה" (שאנו מכירים בשכלנו שיש עוד אינסוף רב של טוב אלוהי מעבר למה שהנשמה יכולה להכיל כעת); ואילו הטוב הכללי שספוג כעת בעולם שלנו ("אהבת ה'") בכל היצורים ובכל הפרטים – מכונה בביטוי התפילה "אהבת עולם" (אהבה אלוהית שנוכחת כעת בעולמנו). <b>אהבת ההויה כולה ממלאת את לב הטובים, החסידים שבבריות, ושבבני אדם, לאושר של הכל הם מצפים, לאורה ולשמחה של הכל הם מיחלים, הם שואבים את אהבת כל ההויה, המגוונת בריבוי יצוריה, מאהבת ה' העליונה, מאהבת השלמות המוחלטת והגמורה של סבת הכל, מחולל כל ומחיה את כל </b>– ככל שהאדם יתמלא יותר באהבת מקור המציאות, כך תתגבר אהבתו לכל גוון ביצירה האלוהית. מתוך כך הצדיקים מייחלים לתיקון המלא ולישועתו של כל אדם.<b> כשהאהבה יורדת מעולם האצילות לעולם הבריאה, היא יורדת בהתפרטותה לפרטי פרטים, לניגודים וסתירות, לצורך של צמצום ומיעוט ערך ואהבה, לכל פרט מיוחד בשביל פרט אחר, ולפרטים רבים בשביל אחרים הרבים, ולפרטים בכלל מפני כלליותם הכוללת </b>– כאשר השלמות האינסופית שמצויה בעולם הרוחני המופשט ("עולם האצילות"), מתגלה בעולמנו המצומצם ("עולם הבריאה") היא נאלצת להכריע בסדרי עדיפויות של דחיית פרט מסוים לטובת פרט חשוב יותר, וכן לעיתים לדחיית ציבור מסוים לטובת ציבור אחר. צריך להחליט באיזה פרט או קבוצה ראוי להשקיע את מירב הריכוז והאהבה עבור תיקון העולם. <b>האספקלריה המאירה של האהבה עומדת היא ברום עולם, בעולם האלוהות, במקום שאין סתירות, גבולים וניגודים, רק אושר וטוב, ורחב באין תכלית </b>– האהבה שמשקפת ("אספקלריא") את העולם העליון היא מעל כל חילוקים, כלומר ברמה העקרונית ניתן לאהוב את הכל בשווה; <b>כשתולדתה האהבה העולמית יונקת ממנה יש לה הרבה מטבעה, היא אינה סובלת גם ברדתה שום קמצנות ורעות עין </b>– האהבה שיורדת לפרטים ("ילדתה" של האהבה העליונה), צריכה אמנם להחליט היכן להתמקד, אולם היא אינה עושה זאת מתוך צרות עין, וגם <b>כשהיא מוכרחת לצמצם את עצמה, היא מצמצמת את האהבה באהבה, גודרת את הטוב בטוב </b>– גם שחייבים כאמור לדחות כוח אחד מפני השני, זהו החלפה של טוב בטוב יותר, היינו מתוך אהבה לכל יש סדרי עדיפויות אולם לא מתוך שנאה כלפי שום דבר. <b>משוקי אהבה הללו כשהם רואים העולם, ביחוד, החי, מלא קנטוריות, איבות רדיפות ונגודים, מיד הם עורגים להיות משתתפים בכל חייהם בשאיפות המביאות את הכללת החיים ואיחודם, שלומם ושלותם </b>– אותם בעלי מבט עליון, שרוויים ("משוקי") באהבה לכל, בעת שנפגשים עם כל המאבקים ומלחמות ההישרדות של העולם הזה, מתעורר בהם צימאון להתחבר אל הטבע ולשנות אותו, לחדש עולם חדש, שבו יוכלו להשפיע הרמוניה, טוב ושלום; <b>הם מרגישים ויודעים, שקרבת אלהים שהם עורגים אליה, במלא נשמתם, היא מובילה אותם רק להתאחדותם עם הכלל ובעד הכלל </b>– והם מבינים שאמונתם באלוהים היא היוצרת את ההשתוקקות להתאחדות עמוקה זו. <b>כשהם באים לשדרות האדם, ומוצאים פלוגות של עמים, דתות, כתות ושאיפות מנוגדות, הם מתאמצים בכל כחם להכליל את הכל, לאחה ולאחד </b>– כשגדולי עולם אלה פוגשים את החברה האנושית, על כל מאבקיה ודעותיה השונות, עולה בחזונם השאיפה לאחד אותה; <b>בחוש הרוחני הבריא של נשמתם הזכה, המעופפת מעוף אלהי ממעל לכל מצרים, מכירים הם, שהפרטים כולם צריכים להיות מלאים, שהצורות החברותיות היותר טובות צריכות להיות מתעלות, ומתכנסות עם כל אושר פרטיהן באור החיים השלמים, הם חפצים שיהיה כל פרט שמור ומתעלה, והכלל כולו מאוחד ומלא שלום </b>– מתוך מבטם הרחב, המתעלה מעל כל הצמצומים, מבינים הם שיחד עם השמירה על הייחודיות של כל קבוצה ולכל פרט ופרט, השלום צריך לבוא מחיבור של כולם יחדיו. <b>כשהם באים אל עמם, ולבם קשור בכל מעמק חייהם עם אשרו נצחו ועילויו, והם מוצאים אותו מחולק ומפורק, מפולג למפלגות, למפלגות, אינם יכולים להתאחד התאחדות גמורה בשום מפלגה, כי הם חפצים להתאחד עם האומה כולה, דוקא כולה בכללה, בכל מילואה וטובה </b>– כשגדולים אלו פוגשים במצב המצער שבו קבוצות שונות בעם השונאות זו את זו ומנוגדות זו לזו – עולה בהם השאיפה לאחדות עמוקה. הם אינם יכולים לגדור את עצמם בדרך של מפלגה מסוימת מכיוון שהם חפצים לראות את הטוב שבכל קבוצה. 
<b>לשִׁיר מְרֻבָּעיש שהוא שר שירת נפשו, ובנפשו הוא מוצא את הכל, את מלא הסיפוק הרוחני במילואו. ויש שהוא שר שירת האומה, יוצא הוא מתוך המעגל של נפשו הפרטית, שאינו מוצא אותה מורחבת כראוי, ולא מיושבת ישוב אידיאלי, שואף למרומי עז, והוא מתדבק באהבה עדינה עם כללותה של כנסת ישראל, ועמה הוא שר את שיריה, מצר בצרותיה, ומשתעשע בתקותיה, הוגה דעות עליונות וטהורות על עברה ועל עתידה, וחוקר באהבה ובחכמת לב את תוכן רוחה הפנימי. ויש אשר עוד תתרחב נפשו עד שיוצא ומתפשט מעל גבול ישראל, לשיר את שירת האדם, רוחו הולך ומתרחב בגאון כללות האדם והוד צלמו, שואף הוא אל תעודתו הכללית ומצפה להשתלמותו העליונה, וממקור חיים זה הוא שואב את כללות הגיונותיו ומחקריו, שאיפותיו וחזיונותיו. ויש אשר עוד מזה למעלה ברוחב יתנשא, עד שמתאחד עם כל היקום כולו, עם כל הבריות, ועם כל העולמים, ועם כולם אומר שירה, זה הוא "העוסק בפרק שירה בכל יום שמובטח לו שהוא בן עולם הבא" (דרך חכמה מה). ויש אשר עולה עם כל השירים הללו ביחד באגודה אחת, וכולם נותנים את קולותיהם, כולם יחד מנעימים את זמריהם, וזה לתוך זה נותן לשד וחיים, קול ששון וקול שמחה, קול צהלה וקול רנה, קול חדוה וקול קדושה. שירת הנפש, שירת האומה, שירת האדם, שירת העולם, כולן יחד מתמזגות בקרבו בכל עת ובכל שעה. והתמימות הזאת במילואה עולה היא להיות שירת קודש, שירת אל, שירת ישראל, בעוצם עזה ותפארתה, בעוצם אמתה וגדלה, ישראל שיר אל, שיר פשוט, שיר כפול, שיר משולש, שיר מרובע. "שיר השירים אשר לשלמה, למלך שהשלום שלו" (מדרש רבה על שיר השירים א, א).במילואו </b>– בשלמותו; <b>המעגל </b>– הצמצום; <b>למרומי עז </b>– לעוצמה גבוהה; <b>מצר </b>– מצטער; <b>בגאון </b>– בגודל, בגאווה; <b>והוד צלמו </b>– ורושם צלם אלוהים שבו; <b>תעודתו </b>– מטרתו; <b>באגודה </b>– בחבורה; <b>לשד </b>– מעיין נובע; <b>מתמזגות </b>– מתחברות.
<b>יש שהוא שר שירת נפשו, ובנפשו הוא מוצא את הכל, את מלא הסיפוק הרוחני במילואו </b>– יש אדם המרוכז בחייו האישיים, ובהם הוא מוצא את סיפוקו הרוחני המלא. <b>ויש שהוא שר שירת האומה, יוצא הוא מתוך המעגל של נפשו הפרטית, שאינו מוצא אותה מורחבת כראוי, ולא מיושבת ישוב אידיאלי </b>– ויש מי שמעגל חייו הפרטי נדמה בעיניו כמצומצם והוא מתרחב למעגל הלאומי; <b>שואף למרומי עז, והוא מתדבק באהבה עדינה עם כללותה של כנסת ישראל, ועמה הוא שר את שיריה, מצר בצרותיה, ומשתעשע בתקותיה, הוגה דעות עליונות וטהורות על עברה ועל עתידה, וחוקר באהבה ובחכמת לב את תוכן רוחה הפנימי </b>– הוא נדבק בנשמת האומה הישראלית, חש את כאביה, שמח בהצלחתה, עסוק בחקר ההיסטוריה שלה ובהגותה הרוחנית. <b>ויש אשר עוד תתרחב נפשו עד שיוצא ומתפשט מעל גבול ישראל, לשיר את שירת האדם, רוחו הולך ומתרחב בגאון כללות האדם והוד צלמו, שואף הוא אל תעודתו הכללית ומצפה להשתלמותו העליונה, וממקור חיים זה הוא שואב את כללות הגיונותיו ומחקריו, שאיפותיו וחזיונותיו </b>– ישנם שמתרחבים למעגל האנושי, ממלאים את חייהם ומקבלים השראה מהחזון העתידי של תיקון האנושות כולה. <b>ויש אשר עוד מזה למעלה ברוחב יתנשא, עד שמתאחד עם כל היקום כולו, עם כל הבריות, ועם כל העולמים, ועם כולם אומר שירה</b> – ויש מי שהתוכן שממלא את חייו הוא תיקון המציאות בכללותה; ועל כך אמרו חז"ל ש"<b>זה הוא העוסק בפרק שירה בכל יום שמובטח לו שהוא בן עולם הבא</b>" – "פרק שירה" היא ברייתא שמרכזת פסוקים שעוסקים בשבח הקדוש ברוך הוא שעולה מכל פינות היקום. לכן העוסק בפרק שירה מחובר אל מדרגת הנצח של העולם הבא. <b>ויש אשר עולה עם כל השירים הללו ביחד באגודה אחת, וכולם נותנים את קולותיהם, כולם יחד מנעימים את זמריהם, וזה לתוך זה נותן לשד וחיים, קול ששון וקול שמחה, קול צהלה וקול רנה, קול חדוה וקול קדושה </b>– לעיתים ניתן להתעלות למדרגה שמוצאת הרמוניה בין כל האידאלים – החיים האישיים, הלאומיים, האנושיים והקוסמולוגיים – ואזי כולם משפיעות ומזינות זו את זו; וזוהי <b>שירת הנפש, שירת האומה, שירת האדם, שירת העולם, כולן יחד מתמזגות בקרבו בכל עת ובכל שעה</b>. <b>והתמימות הזאת במילואה עולה היא להיות שירת קודש, שירת אל, שירת ישראל, בעוצם עזה ותפארתה, בעוצם אמתה וגדלה </b>– כשהאדם מצליח לשלב בין אידיאלים מופלאים אלו מתנגנת בקרבו "שירת קודש" – שהיא השירה האלוהית והאמירה הישראלית במלוא תפארתן; והדבר רמוז בשם <b>ישראל</b>, שהוא צירוף של המילים <b>שיר </b>ו<b>אל</b>. חכמי הסוד כינו זאת בשם: <b>שיר פשוט </b>– המעגל האישי; <b>שיר כפול </b>– המעגל הלאומי; <b>שיר משולש </b>– המעגל האנושי; ו<b>שיר מרובע </b>– המעגל הקוסמולוגי; והמדרגות הללו מורכבות זו על גבי זו ומופיעות ב"<b>שיר השירים אשר לשלמה</b>" שעליו דרשו חז"ל: "<b>למלך שהשלום שלו</b>" – שלמה המלך, שמבטא את האידיאלי הישראלי השלם מסוגל ליצור הרמוניה בין השירים כולם.  
<b>לאשִׁפְעוֹת הַמַּחֲשָׁבָה הַכּוֹלֶלֶתמה אנו רואים בחזון, אנו רואים את המחשבה העליונה, המחשבה הכוללת כל, המחשבה שכל העצמה וכל המילוי של כל בה הוא. רואים אנו, שכל הפלגים הגדולים ממנה משתפכים, ומהפלגים יוצאים נהרים, מהנהרים נחלים, מהנחלים שטפים, מהשטפים זרמים, והזרמים מתחלקים גם הם לצנורות קטנים, והצנורות מתחלקים להמון אלפי רבבות אין קץ של קנוקנות, מריקים שפעות, רצון חיים ומחשבה. לפעמים צר מאד המקום לשוט בין הקנוקנות, נאחזת אז הנשמה בשרשיהם של הקנוקנות הדקים, בצנורות, ואם הצנור הוא גם צר, נאחזת היא בזרם, ואם הזרם צר הוא לפניה, הרי היא נאחזת בשטף, ואם השטף הוא צר, הרי היא נאחזת בנחל, ואם צר הנחל, נאחזת היא בנהר, ואם גם הנהר יצר לה, נאחזת בפלג אלהים מלא מים, המחובר למחשבה של בלי מצרים, ששם הוא מקום יאורים רחבי ידים. והשפע האחרון הנוזל מהקנוקנות נובע בדרך זה מהמקור הראשי של המחשבה העליונה, שלמעלה מזה תלא כל עין לצפות, "וד' אמר לשכן בערפל" (מלכים א ח, יב).הפלגים </b>– זרמים; <b>נהרים </b>– נהרות; <b>קנוקנות </b>– ענפים דקים; <b>שפעות </b>– שפע; <b>מצרים </b>– מגבלות; <b>יאורים </b>– אגמים; <b>תלא </b>– תתעייף.
<b>מה אנו רואים בחזון? </b>– החוזה רואה את העולם הרוחני המופשט בציורים מוחשיים. מה עולה בחזונו של האדם הגדול? <b>אנו רואים את המחשבה העליונה, המחשבה הכוללת כל, המחשבה שכל העצמה וכל המילוי של כל בה הוא </b>– החוזה מדמה את מחשבתו של ריבונו של עולם, הכוללת את כל הברואים, כמקור מים אין סופי; <b>רואים אנו, שכל הפלגים הגדולים ממנה משתפכים, ומהפלגים יוצאים נהרים, מהנהרים נחלים, מהנחלים שטפים, מהשטפים זרמים, והזרמים מתחלקים גם הם לצנורות קטנים, והצנורות מתחלקים להמון אלפי רבבות אין קץ של קנוקנות, מריקים שפעות, רצון חיים ומחשבה </b>– ממקור זה נובעים זרמים אדירים שמהם נמשכים נהרות, ומהם נחלים, ומהם זרמים שנעשים דקים יותר ויותר, שמעניקים שפע של ברכה לעולם. ציור זה מתאר כיצד המחשבה האלוהית מעניקה חיים לבריות כולן, מן הגדולות ועד הקטנות, מכללי הכללים ועד פרטי הפרטים. <b>לפעמים צר מאד המקום לשוט בין הקנוקנות, נאחזת אז הנשמה בשרשיהם של הקנוקנות הדקים, בצנורות, ואם הצנור הוא גם צר, נאחזת היא בזרם, ואם הזרם צר הוא לפניה, הרי היא נאחזת בשטף, ואם השטף הוא צר, הרי היא נאחזת בנחל, ואם צר הנחל, נאחזת היא בנהר, ואם גם הנהר יצר לה, נאחזת בפלג אלהים מלא מים, המחובר למחשבה של בלי מצרים, ששם הוא מקום יאורים רחבי ידים </b>– לעיתים חשה נשמת האדם צמצום בעיסוק בפרטים הקטנים של המציאות ואזי היא מתחברת למקור הכללי שמאחוריהם, ואם גם שם חשה מחנק אזי היא מעמיקה למקור יותר כללי וכן הלאה; עד ליניקה ישירה מהשפע האלוהי האינסופי חסר הגבולות. <b>והשפע האחרון הנוזל מהקנוקנות נובע בדרך זה מהמקור הראשי של המחשבה העליונה, שלמעלה מזה תלא כל עין לצפות </b>– ואזי יוצא שגם הפרט הדק והזעיר ביותר מתחבר למקור האלוהי שהוא רחב ואינסופי, מעל ומעבר לתפיסה האנושית המוגבלת; כדברי הפסוק: "<b>וד' אמר לשכן בערפל</b>" – האלוהות במקורה היא חסרת גבולות ואיננה ניתנת לכימות והגדרה (מצויה בערפל). 

<b>לבמַעֲלוֹת הַהַכְלָלָהאיש יחידי צריך למצא עצמו בעצמו, ואחר כך הוא מוצא את עצמו בעולם המסבבו, שהוא חברתו, צבורו ועמו. הצבור הוא מוצא את עצמו בעצמו, ואחר כך הוא מוצא את עצמו באנושיות כולה. האנושיות היא מוצאה עצמה בעצמה בתחלה, ואחר כך היא מוצאה את עצמה בעולם. העולם מוצא את עצמו בעצמו ואחר כך הוא מוצא את עצמו בעולמים כולם, המסבבים אותו. הסביבה העולמית בכללותה היא מוצאה את עצמה בעצמה, ואחר כך היא מוצאה את עצמה בההכללה הסוג סוגית העליונה של כל העולמיות. העולמיות היא מוצאה את עצמה בעצמה, ואחר כך היא מוצאה את עצמה בהחוסן המלא, בהאור העליון, בהמון החיים ומקור יממיהם, בהאורה האלהית. ואז מתאחדות כל ההכרות הללו יחד, וחוזרות ונעשות חטיבה אחת, שכללותה היא אדירה לאין חקר, ופרטיותה היא חסינה, תמימה שלמה ומבולטה עד אין קץ ותכלית. ושטף החיים הולך ושוטף, ואור הקדש הולך ומתגבר, "ושרים כחוללים כל מעיני בך" (תהילים פז, ז).המסבבו </b>– המקיף אותו; <b>הסוג סוגית </b>– בעלת הסוגים האינסופיים; <b>יממיהם </b>– ימיהם; <b>חטיבה </b>– יחידה; <b>לאין חקר </b>– לאין סוף; <b>ומבולטה </b>– בולטת ובעלת רושם.

<b>איש יחידי צריך למצא עצמו בעצמו, ואחר כך הוא מוצא את עצמו בעולם המסבבו, שהוא חברתו, צבורו ועמו </b>– בכדי שאדם ימצא את אושרו עליו בתחילה להתכנס ולחפש את עולמו הפנימי, רק לאחר מכן ימצא את מקומו בחברה שמקיפה אותו, במסגרת הציבורית והלאומית. <b>הצבור הוא מוצא את עצמו בעצמו, ואחר כך הוא מוצא את עצמו באנושיות כולה </b>– כל ציבור וכל אומה צריכים לברר לעצמם את תפקידם בעולם, ורק לאחר מכן להתחבר למעגל האנושות הכללית; <b>האנושיות היא מוצאה עצמה בעצמה בתחלה, ואחר כך היא מוצאה את עצמה בעולם </b>– אף האנושות צריכה לברר לעצמה מהי מהות האדם בטרם תגבש יחס נכון לשאר מעגלי החיים. עקרון זה נכון גם ביחס לשאר מרחבי המציאות: <b>העולם מוצא את עצמו בעצמו ואחר כך הוא מוצא את עצמו בעולמים כולם, המסבבים אותו </b>– כדור הארץ שומר על יחודו במרחב ורק אחר כך הוא מתנהל כחלק ממערכת השמש; <b>הסביבה העולמית בכללותה היא מוצאה את עצמה בעצמה, ואחר כך היא מוצאה את עצמה בההכללה הסוג סוגית העליונה של כל העולמיות </b>– מערכת השמש מגובשת כמערכת בפני עצמה ורק אחר כך היא מתפקדת כחלק מכלל הגלקסיות בסוגיהן האינסופי; <b>העולמיות היא מוצאה את עצמה בעצמה, ואחר כך היא מוצאה את עצמה בהחוסן המלא, בהאור העליון, בהמון החיים ומקור יממיהם, בהאורה האלהית </b>– המרחב הגשמי בכללותו שומר על אופיו המיוחד ורק לאחר מכן פונה אל מקורו האלוהי. <b>ואז מתאחדות כל ההכרות הללו יחד, וחוזרות ונעשות חטיבה אחת, שכללותה היא אדירה לעין חקר, ופרטיותה היא חסינה, תמימה שלמה ומבולטה עד אין קץ ותכלית </b>– כאשר התכנים נבנים במציאות בסדר הזה, בסופו של דבר מסתדר העולם כולו כחטיבה אחת. מצד אחד, כל המרחב הקוסמי כולו מאוחד ומצד שני נשמרת הזהות הרוחנית הבולטת של כל פרט. <b>ושטף החיים הולך ושוטף, ואור הקדש הולך ומתגבר </b>– הרצון האלוהי המתגלה על היחיד הולך ומתגלה באומה, באנושות ובעולם. העולם כולו מתמלא ברצון אלוהי ובשירה נפלאה המביאה לידי ביטוי את ההרמוניה שבין חלקי הבריאה השונים; כדברי משורר התהלים: "<b>ושרים כחוללים כל מעיני בך</b>" – ושליטי ("שרי") הקודש רוקדים ("מחוללים") מפני שכל מעייניהם רק בקדוש ברוך הוא. הדבקות בה' מאפשרת להרמוניה להופיע בעולם.   

<b>מאמר רביעיהַטּוֺב הכְּלָלִיסדר אהאידיאליות הרוחנית אינה יודעת ממהות הפירוד כלל, היא מכירה רק את הכללות ואת האחדות, אין שום פרט נסקר אצלה כי אם בתור חלק של כלל. בשביל כך אינה יכולה להכיר שום טוב רק טוב כללי,ושום רע כי אם כשהוא רק כללי. ומתוך שרע כללי לא נמצא כלל, והכלליות הלא היא הולכת גם כן ביחס לההופעות שבצורת הזמן שאין האידיאליות חושבת ומתקשרת בנקודה מיוחדת שבה, כי אם בכל שטפה הגדול, מתוך כך באה היא להכיר, שלא יש כלל במציאות רע, כי אם כולה היא טובה. "וירא אלהים את כל אשר עשה והנה טוב מאד" (בראשית א, לא). החמרנות הגופנית היא עושה את הפירוד בין הנושאים שבמציאות, וממילא גם את הניגודים שבהם, וכל זמן שישנה עדיין הכרה שיש טוב ורע, אין האדם צריך להתקשר במזגו עם תכונה זו, לא יאכל מעץ הדעת טוב ורע, כי רק עז החיים שכולו טוב מוכן הוא לו. ומוכן הוא לו גם אכלו מעץ הדעת טוב ורע, אחר שיעמוד במסות הרבות שהוא הולך ומתנסה, וזוהמתו הולכת ומטהרת, שכלו מזדכך ומדותיו מתתקנות, ותשוב ההכרה של עז החיים להתקשר עמו, ואז יהפך עץ הדעת טוב ורע לעץ מלא חיים וטוב כולו. ואין דור שהעבודה הגדולה הזאת, של התבררות ההכרה והרצון לבער על ידה את הרע ממציאותו, תהיה נפסקת בו, והוא יסוד העולם וקיומו. "אמרו צדיק כי טוב" (ישעיהו ג, י). נסקר </b>– נבחן;<b> שבצורת </b>– בציר; <b>במזגו </b>– באופיו;<b> עז </b>– כוח, עוצמה;<b> במסות </b>– בניסיונות;<b> מזדכך </b>– מטהר;<b> לבער </b>– לסלק, לנקות. 
<b>האידיאליות הרוחנית אינה יודעת ממהות הפירוד כלל, היא מכירה רק את הכללות ואת האחדות, אין שום פרט נסקר אצלה כי אם בתור חלק של כלל </b>–  תפיסת עולם רוחנית רואה את העיקרון הכללי העומד ביסוד כל תופעה, וממילא רואה כל פרט כחלק ממכלול; <b>בשביל כך אינה יכולה להכיר שום טוב רק טוב כללי, ושום רע כי אם כשהוא רק כללי </b>– מבט זה נכון גם ביחס למושגי ה"טוב" וה"רע": כל התופעות הטובות מתכנסות תחת יסוד "טוב" אחד, וכל התופעות הרעות מתכנסות תחת "רוע" כללי אחד; <b>ומתוך שרע כללי לא נמצא כלל </b>– אולם מכיוון שהיצירה היא פועל כפיו של אלוהים הטוב, גם ה"רוע הכללי" איננו עומד לבדו אלא הוא חלק ממערכה גדולה יותר,<b> והכלליות הלא היא הולכת גם כן ביחס לההופעות שבצורת הזמן שאין האידיאליות חושבת ומתקשרת בנקודה מיוחדת שבה, כי אם בכל שטפה הגדול </b>– והחוקיות הכללית של המציאות מכלילה בשטפה הטוב גם תופעות נקודתיות בציר הזמן, ו<b>מתוך כך באה היא</b> הכלליות<b> להכיר, שלא יש כלל במציאות רע, כי אם כולה היא טובה </b>– התפיסה הכוללת מגיעה למסקנה שלרוע אין ממשות בפני עצמו אלא הוא רק נועד לאתגר את הוצאת הטוב אל הפועל. על כך נאמר: <b>"וירא אלהים את כל אשר עשה והנה טוב מאד" – </b>ודרשו חז"ל שאותו "מאד" רומז ליצר הרע ולמלאך המוות, כלומר: גם התופעות הרעות שבמציאות הם חלק ממחשבה עמוקה המכוונת לטובה.<b> החמרנות הגופנית היא עושה את הפירוד בין הנושאים שבמציאות, וממילא גם את הניגודים שבהם</b> – כל עוד האדם אחוז בתפיסה חושנית לא יצליח הוא להשתחרר מהשקפה שטחית הוראה את המציאות כאוסף של פרטים מפורדים ומתנגדים זה לזה, <b>וכל זמן שישנה עדיין הכרה שיש טוב ורע, אין האדם צריך להתקשר במזגו עם תכונה זו </b>– ולכן קרוי האדם להתעלות באופיו מעל הפירוד בין טוב ורע, כדברי הציווי לאדם הראשון ש<b>לא יאכל מעץ הדעת טוב ורע, כי רק עז החיים שכולו טוב מוכן הוא לו </b>– "עץ הדעת טוב ורע" זוהי התפיסה הרואה הפרדה בין "טוב" ו"רע", האדם נצטווה להתרחק מכך ולאכול רק מ"עץ החיים" – מן התפיסה הכוללת הרואה את החיים כאחדות אחת. <b>ומוכן הוא לו גם אכלו מעץ הדעת טוב ורע, אחר שיעמוד במסות הרבות שהוא הולך ומתנסה, וזוהמתו הולכת ומטהרת, שכלו מזדכך ומדותיו מתתקנות, ותשוב ההכרה של עז החיים להתקשר עמו </b>– רק לאחר שיצליח האדם להתעלות, מתוך ניסיונות רבים, ולהבין כיצד גם הרע הוא חלק מהטוב השלם – יוכל לאכול לעתיד מ"עץ הדעת";<b> ואז יהפך עץ הדעת טוב ורע לעץ מלא חיים וטוב כולו </b>– זהו החזון שבו "עץ הדעת" מתמזג לחלוטין עם "עץ החיים". <b>ואין דור שהעבודה הגדולה הזאת, של התבררות ההכרה והרצון לבער על ידה את הרע ממציאותו, תהיה נפסקת בו, והוא יסוד העולם וקיומו </b>– בכל דור קרואים בני האדם לברר לעולם ולעצמם רעיון עמוק זה, וכך אט אט מתבער הרע מן המציאות; כדברי הנביא: <b>"אמרו צדיק כי טוב" </b>– תפקיד הצדיקים להביא את הטוב לעולם. 


 
<b>בכללות העולם, המעשי והרוחני, אין כל רע נמצא כי אם בערכו הבודד, אבל בקיבוץ הכל, הכל הוא טוב ממש, לא מפני בטול ברוב, כפי החשבון הצנום. אלא מצד הערך העצמי האידיאלי. ומובן מזה שכל מה שהקירוב אל כל נעשה יותר גדול התכונה, הרע מתמעט, והטוב מתגלה. ולא עוד אלא שקיבוץ הרע בכל חלקיו מופיע לעומק טוב גדול מאד, והוא מתחבר בעומק רתיחות שקיקתו אל הטוב המוחלט, 'שלא יגורהו רע' (על פי תהילים ה, ה), "כלו הפך לבן טהור" (ויקרא יג, יג). והחיים הגנוזים בהשקפה נצחית זו הם הם המעמידים את העולם,ונותנים פרמא על פני כל המזיקים, שלא יוכלו לטשטש את העולם, "וגבה מעל גבה שמר" (קהלת ה, ז).הצנום </b>– הפשוט, המצומצם; <b>התכונה </b>– האופי;<b> רתיחות שקיקתו </b>– סערת שאיפתו;<b> יגורהו </b>– יפחידהו;<b> הגנוזים </b>– הכנוסים;<b> פרמא </b>– צעיף (דברים רבה פד), ובהקשר שלנו: מחסה.
<b>בכללות העולם, המעשי והרוחני, אין כל רע נמצא כי אם בערכו הבודד, אבל בקיבוץ הכל, הכל הוא טוב ממש </b>– כשמתבוננים על מקרה בודד במציאות אנו מוצאים בו חסרונות, אולם כשמתבוננים במבט מעמיק על המציאות בכללותה אנו מוצאים שהטוב הוא העיקר במציאות;<b> לא מפני בטול ברוב, כפי החשבון הצנום אלא מצד הערך העצמי האידיאלי </b>– לא רק מפני שבהסתכלות הפשוטה ("צנומה") יש במציאות רוב כמותי למקרים הטובים מאשר לרעים, אלא שמבחינה איכותית יש ערך עצמי לאידיאל הטוב מאשר לרע. <b>ומובן מזה שכל מה שהקירוב אל כל נעשה יותר גדול התכונה, הרע מתמעט, והטוב מתגלה </b>– ככל שהפרט מתקרב בתכונתו אל הכלל, הרי ניתן להבחין כיצד הטוב בו גדל והרע מצטמצם; <b>ולא עוד אלא שקיבוץ הרע בכל חלקיו מופיע לעומק טוב גדול מאד, והוא מתחבר בעומק רתיחות שקיקתו אל הטוב המוחלט </b>– ויתרה מזאת, מתברר כיצד הרע שוקק למעשה בכל עוצמתו אל הטוב. לכן נאמר על ריבונו של עולם <b>"שלא יגורהו רע" </b>– שכביכול לא מפחיד אותו הרוע, שכן במבט האלוהי הרוע לא עומד בפני עצמו. וכך נאמר בתורה ביחס לנגע הצרעת ש<b>"כלו הפך לבן טהור" </b>– כשהנגע הלבן מתפשט על כל גופו של האדם אין הוא מטמא, מדוע? כי כשבוחנים את הנגע ביחס לכלל אישיות האדם אנו מוצאים את התכלית הגנוזה בו וממילא טומאתו סרה. <b>והחיים הגנוזים בהשקפה נצחית זו הם הם המעמידים את העולם, ונותנים פרמא על פני כל המזיקים, שלא יוכלו לטשטש את העולם </b>– מתוך מבט כזה נולדים באדם כוחות מלאי שמחה שמעניקים מחסה ("פרמא") בפני הייאוש, העצלות והדיכאון ("המזיקים") שנולדים מפגישה שטחית עם הרוע שבעולם. נמצא שרק מבט גבוה של אמונה הוא השומר על הטוב והאופטימיות שקיימים בנפש האדם – "<b>וגבה מעל גבה שמר</b>".  
 
<b>גהאידאל העליוןזורח הוא באספקלריא של קודש האידיאל המלא של העולם, לא אותו האידיאל המוזער, הנופל בההויה המצומצמה, אלא האידיאל המרומם האלהי במלא מילואו, והוא יסוד העולם היותר עתיק, מציאות העולם היותר ממשית. המציאות הזעירה רק מיניקת לשדו העליון היא מתקימת ומתברכת. מתגלה במהות האידיאליות המרוממה שאין הפכים במציאות, אין טוב שלעומתו יש רע, אבל יש מדרגות במציאות, יש טוב שלעומתו יש טוב יותר עליון, חיים וחיין דחיין. ומזיו אורו מתגלה שהתיאור של רע, שאנו מתארים במציאות המוגבלה, הוא רק תיאור עראי, לפי הגבלתה של הכרתנו, ובאמת כל שחרות היא רק לבנונית מוקטנה, וכל רשע הוא צדק מוזער. ומעומק הטוב מתגלה יסוד הרחמים העליונים, ויגלה ויראה לעין כל, כי "ד' הוא האלהים" (מלכים א יח, לט), ועתיקא קדישא וזעיר אנפין כוליה חד, ו"עין ד' אל יראיו" (תהילים לג, יח), עינא חוורא, עינא דכלא ימינא "כי עין בעין יראו בשוב ד' ציון" (ישעיהו נב, ח), ונודעה יד ד', "וראו כל בשר יחדו כי פי ד' דבר" (שם מ, ה). באספקלריא </b>– במראה, ובהקשר שלנו: במבט בהיר;<b> המוזער </b>– המוקטן;<b> בההויה המצומצמה </b>– במציאות המוקטנת;<b> לשדו </b>– מעיינו;<b> וחיין דחיין </b>– וחיי החיים;<b> עראי </b>– זמני;<b> שחרות </b>– שחור, ובהקשר שלנו: רוע;<b> לבנונית מוקטנה </b>– לבן קטן, ובהקשר שלנו: טוב מוקטן;<b> ועתיקא קדישא </b>– עתיק קדוש, ובהקשר שלנו: העומק הקדוש;<b> וזעיר אנפין </b>– פרצוף קטן, ובהקשר שלנו: הצדדים הנמוכים של המציאות;<b> עינא חוורא </b>– עין לבנה;<b> עינא דכלא ימינא </b>– העין שכולה ימין, ובהקשר שלנו: מבט שכולו רוחני.
<b>זורח הוא באספקלריא של קודש האידיאל המלא של העולם, לא אותו האידיאל המוזער, הנופל בההויה המצומצמה, אלא האידיאל המרומם האלהי במלא מילואו, והוא יסוד העולם היותר עתיק, מציאות העולם היותר ממשית </b>– במציאות הגלויה והמצומצמת אנו נפגשים עם אידיאלים חלקיים, אולם מבט בהיר של קודש מזהה את האידיאל האינסופי שעומד ביסוד המציאות והוא הממשות האמיתית שלה. <b>המציאות הזעירה רק מיניקת לשדו העליון היא מתקימת ומתברכת </b>–כל הקיום של עולמנו המצומצם הוא בזכות האידיאל האלוהי שעומד בבסיסו. <b>מתגלה במהות האידיאליות המרוממה שאין הפכים במציאות, אין טוב שלעומתו יש רע, אבל יש מדרגות במציאות, יש טוב שלעומתו יש טוב יותר עליון, חיים וחיין דחיין </b>– באותה מדרגה עליונה של טוב אלוהי אינסופי אין רע וניגודיות, אלא רק מדרגות שונות של טוב; ישנו טוב רגיל ("חיים"), וישנו טוב עמוק יותר ("חיי החיים"), והפער בין מדרגות הטוב הללו נקרא אצלנו "רע".  <b>ומזיו אורו מתגלה שהתיאור של רע, שאנו מתארים במציאות המוגבלה, הוא רק תיאור עראי, לפי הגבלתה של הכרתנו </b>– ואזי מתברר שמה שאנו מגדירים כ"רע" זוהי רק הגדרה זמנית לפי עולם המושגים הסובייקטיבי שלנו, <b>ובאמת כל שחרות היא רק לבנונית מוקטנה, וכל רשע הוא צדק מוזער </b>– ולמעשה הרע ("שחור") הוא רק טוב קטן ("לבן מוקטן"), וה"רשע" הוא למעשה הופעת הצדק בצורה זעירה יותר; וממילא מתברר כיצד גם הרוע והרשע מקדמים בדיעבד את הטוב בעולם; <b>ומעומק הטוב מתגלה יסוד הרחמים העליונים </b>– הרצון האלוהי משתמש גם בתופעות שליליות לקדם את "עומק הטוב" שעתיד להגלות; לכן אף על פי שאנחנו כבני אדם חייבים להילחם ברוע, ההשגחה העליונה סבלנית ומלאת רחמים כלפי תופעות מקולקלות; <b>ו</b>לעתיד לבא <b>יגלה ויראה לעין כל </b>"<b>כי ד' הוא האלהים</b>" – לעתיד האדם יתעלה אל הרצון האלוהי שעומד ביסוד העולם ואז יתברר לו כיצד כל מה שנתפס כרע הוא בעצם חלק מהטוב, כיצד שם "יהוה" (שמייצג  את הנהגה אלוהית נצחית שמעל ההווה וההגדרות העולמיות), קשור ומחובר עם שם "אלוהים" (שמייצג הנהגה אלוהית בעולם הזה שמבדילה בין טוב ורע ובין צדיק לרשע). <b>ו</b>במילים של תורת הסוד: <b>עתיקא קדישא וזעיר אנפין כוליה חד </b>– הרצון האלוהי השורשי, הכולל את הטוב והרע יחד נקרא: "עתיקא קדישא" – הוא הרצון היסודי העתיק והקדום ביותר. הרצון האלוהי המצומצם, המנהיג את העולם ביחס למצבו בהווה נקרא "זעיר אנפין" – פנים זעירות – התבוננות מצומצמת על הכוחות שבעולם. לעתיד יתברר עומק הקשר והזיקה שביניהם. <b>ו</b>משמעות הפסוק "<b>עין ד' אל יראיו</b>" היא ש<b>עינא חוורא, עינא דכלא ימינא </b>– מדוע הפסוק: "עין ה' אל יראיו" מציין עין אחת בלבד המיוחסת כביכול לריבונו של עולם? מבואר בתורת הסוד שמצד הרצון האלוהי העליון אין שתי עיניים (עין אחת המתייחסת לטוב ועין אחת המתייחסת לרע), אלא רק מבט אחד מלא טוב הסוקר את הטוב והרע יחד – עין אחת (שמכונה "עין לבנה", "עין שכולה ימין"). לעתיד יתעלו ישראל למבט עליון זה. על כך נאמר:  "<b>כי עין בעין יראו בשוב ד' ציון</b>",<b> ונודעה יד ד', </b>"<b>וראו כל בשר יחדו כי פי ד' דבר</b>" – יתגלה לעין כל שכל המציאות, הטוב והרע שבה, מנוהלת ומכוונת על ידי בורא עולם. 
<b>דהשתי השקפות עולם הן, ההשקפה המאחדת, וההשקפה המפרדת. ההשקפה המאחדת רואה את כל החזון של נמצאים מפורדים זה מזה רק בתור טעות החוש, ומיעוט ההארה, אבל אמתת המציאות היא רק אחדות גדולה, והנמצאים הרבים והשונים הם רק גילויים מיוחדים, אברים שונים, צבעים וגוונים שונים של אותה החטיבה האחדותית. ובהשקפת האחדות מביטים על הכל, ואז ממילא מתמצא חשבון הטוב, כי הכל ביחד בודאי הוא טוב בתכלית הטוב,והוא עוד הרבה יותר טוב על ידי התגלות החלקים הרעים שלו, מאילו היה חסר אותם האברים או אותם דרכי הגילוי. וכל מה שאותה ההכרה האחדותית מתעמקת ומתעצמת, ככה מתגלה היא אמתתה בכל החידור התהומי שלה, ובממשלתה על החיים הולכות כל ההרגשות על פי צביונה, ונמצא שהכל מורגש ברגש של טוב, וטוב על טוב מתגבר, וחדוה על חדוה מתעלה, וחיים על חיים מתאדרים. וכל מה שההשקפה האחדותית מכה היא יותר את שרשיה בעומק, היא מביאה גם כן את הטוב המעשי בעולם, את החיים ואת השלום. ולעומתה של השקפה עליונה זו נמצאת ההשקפה המפרדת, הרואה את המציאות המופרדה בתור חזון אמתי, והזרות של כל מצוי אל משנהו היא תופסת לאמתת ההכרה. החושים וכל ההשגות השטחיות עוזרים על ידיה, והחיים הולכים על פיה ומתגשמים, וכל מה שתוצאותיה מתגברות הולכת היא האפלה והרשעה ומתגברת. אין קץ לעומק המלחמה שבין אלו ההשקפות, החיצונה והפנימית, כל הארחות של העלילות שבעולם הולכות הן אל מקום אחד להוציא אל הפועל את השליטה של ההשקפה האחדותית בכל העולמים, ולשעבד את השקפת הפירוד אליה. אמונת האחדות האלהית היא הנשמה, הנושאת בקרבה את כל אוצר החיים, את כל הרכוש הפנימי, שאושר העולמים אצור בו. מנהיגי המדינות, וכל הגאונים החברותיים, הם מושרשים ביסוד השקפת הפירוד, בכח המדמה, המראה את המציאות בתכונתה המפורדה, ואין העולם כדאי עדיין להנהגה הבאה מתוך השקפת האחדות בטהרתה. תוכן אורו של משיח, מושב כסא ד' בעולם, "וזה שמו אשר יקראו ד' צדקנו" (ירמיהו כג, ו), בנוי הוא על פי יסוד השקפת האחדות המציאותית, כשהיא מתגברת כל כך עד שהיא חודרת בכל הפרטים ובכל העלילות כולם. הסתתרותה של השקפת האחדות הוא דבר מוכרח, כי עם כל האיחוד שבהויה, עם כל שהכל הוא באמת טוב גמור מצד איחודו, אין אותו הטוב של העליה התדירית מתבטל, ואותה העליה התדירית מתגונת היא בהתעדנות של כל מצוי פרטי והתעלותו. כל מה שההארה החדותית מתגלה. אין הדחיפה והבירור להעלאת כל פרט ולהחזרת כל רע לטוב מתעצם כל כך. על כן ההסתתרות של האורה האחדותית היא היא השולחת את החטיבה הפנימית, את המהותיות העצמית של המאור המאחד, אל המעמקים. של הפירודים, והם הם החבלים והמצוקות הגורמים את האורה העליונה להגלות. ניצוצי הקודש המפוזרים בתהומות החושך מתלקטים אחד אל אחד, על ידי הירידה של האורה העליונה האחדותית בתוך מעמקי הסתר של ההשקפה המפרדת. הנס של התגלות האור של חיי האחדות באדם ובעולם, עם תהלוכות מוסרו וכל שאיפותיו היותר עמוקות, מקיפות וממלאות את הכל, חי חי הוא בישראל, ועמו ישראל חי וקים לעד, שם ד' אלהי עולם עליו נקרא, ובאור פניו יהלך, "ד' אלהיו עמו ותרועת מלך בו" (במדבר כג, כא).החטיבה </b>– היחידה;<b> מתמצא </b>– יוצא;<b> החידור התהומי </b>– חלחול העומק;<b> צביונה </b>– אופייה;<b> מתאדרים </b>– מתעצמים;<b> הארחות </b>– הדרכים;<b> העלילות </b>– המאורעות;<b> אצור </b>– גנוז;<b> שבהויה </b>– שבמציאות;<b> התדירית </b>– התמידית;<b> מתגונת </b>– מתעשרת;<b> החדותית </b>– השמחה;<b> החבלים </b>– הייסורים;<b> תהלוכות </b>– מסלולי.
<b>
שתי השקפות עולם הן, ההשקפה המאחדת, וההשקפה המפרדת </b>– ניתן להתבונן על העולם משתי  נקודות מבט מנוגדות: מזו שרואה את החיבור העמוק שבין הבריות; ומזו שרק בוחנת את פרטי המציאות. <b>ההשקפה המאחדת רואה את כל החזון של נמצאים מפורדים זה מזה רק בתור טעות החוש, ומיעוט ההארה, אבל אמתת המציאות היא רק אחדות גדולה, והנמצאים הרבים והשונים הם רק גילויים מיוחדים, אברים שונים, צבעים וגוונים שונים של אותה החטיבה האחדותית </b>– המבט האחדותי מבין שהפירוד המצוי בין פרטי המציאות הוא רק תוצר של תפיסה חושנית מוטעית, אולם מצד האמת המציאות היא ישות אחת המחולקת לאיברים שונים ומגוונים. <b>ובהשקפת האחדות מביטים על הכל, ואז ממילא מתמצא חשבון הטוב, כי הכל ביחד בודאי הוא טוב בתכלית הטוב, והוא עוד הרבה יותר טוב על ידי התגלות החלקים הרעים שלו, מאילו היה חסר אותם האברים או אותם דרכי הגילוי </b>– להשקפה מעמיקה זו השלכה דרמטית על יחסי הטוב והרע שבמציאות. מכיוון שכל המציאות קשורה יחד ממילא גם מה שנתפס בעיננו כרע איננו אלא חלק משמעותי מהטוב. למעשה, הוא כל כך חשוב עד שבלעדיו העולם לא היה מספיק טוב. <b>וכל מה שאותה ההכרה האחדותית מתעמקת ומתעצמת, ככה מתגלה היא אמתתה בכל החידור התהומי שלה, ובממשלתה על החיים הולכות כל ההרגשות על פי צביונה, ונמצא שהכל מורגש ברגש של טוב, וטוב על טוב מתגבר, וחדוה על חדוה מתעלה, וחיים על חיים מתאדרים </b>– ככל שהאדם מעמיק את האמונה הרואה את המציאות כאחדות אחת בליבו, כך היא אכן פועלת בחיים, וממילא כל מקרה בחייו האישיים ובעולם בכלל מקבל משמעות נצחית וחיובית; והטוב והשמחה הולכים ומתעצמים. <b>וכל מה שההשקפה האחדותית מכה היא יותר את שרשיה בעומק, היא מביאה גם כן את הטוב המעשי בעולם, את החיים ואת השלום </b>– להשקפה זו יש גם משמעות מעשית: האדם יהיה מסוגל לקדם אחדות ושלום בחייו ובחברה הכללית. <b>ולעומתה של השקפה עליונה זו נמצאת ההשקפה המפרדת, הרואה את המציאות המופרדה בתור חזון אמתי, והזרות של כל מצוי אל משנהו היא תופסת לאמתת ההכרה </b>– ככל שאדם מתרחק מאמונה בה' תפיסת העולם המזהה כל פרט כבודד המנוכר לחברו – תופסת יותר מקום בחייו; ההבדלים בין בני האדם השונים נעשים אצלו דרמטיים ומשמעותיים. <b>החושים וכל ההשגות השטחיות עוזרים על ידיה </b>של ההשקפה הפירודית,<b> והחיים הולכים על פיה ומתגשמים, וכל מה שתוצאותיה מתגברות הולכת היא האפלה והרשעה ומתגברת </b>– השקפת עולם זו מתיישבת היטב עם המבט המוגשם והשטחי המזהה את המציאות כחומרנית ותו לא; ככל שהשקפה זו משרישה שורשים בלבבות כך השנאה, הקיטוב והבדידות בין בני האדם מעמיקים.<b> אין קץ לעומק המלחמה שבין אלו ההשקפות, החיצונה והפנימית </b>– למאבקים בין שתי התפיסות הללו – הפירודית ("חיצונית) והאחדותית ("פנימית") – יש השלכות תרבותיות וחברתיות רחבות: <b>כל הארחות של העלילות שבעולם הולכות הן אל מקום אחד להוציא אל הפועל את השליטה של ההשקפה האחדותית בכל העולמים, ולשעבד את השקפת הפירוד אליה </b>– מבט מעמיק יבחין כיצד כל מהלכי ההיסטוריה נועדו בכדי להביא לניצחון האחדות ולמיגור הפירוד.<b> אמונת האחדות האלהית היא הנשמה, הנושאת בקרבה את כל אוצר החיים, את כל הרכוש הפנימי, שאושר העולמים אצור בו </b>– התפיסה הרואה את האחדות במציאות היא הבסיס לאמונה הנצחית המביאה אושר לבני אדם. <b>מנהיגי המדינות, וכל הגאונים החברותיים, הם מושרשים ביסוד השקפת הפירוד, בכח המדמה, המראה את המציאות בתכונתה המפורדה, ואין העולם כדאי עדיין להנהגה הבאה מתוך השקפת האחדות בטהרתה </b>– לעת עתה האנושות אינה בשלה להנהגת האחדות: המנהיגים הפוליטיים ומובילי דעת הקהל מסתכלים על העולם מנקודת מבטה של השקפת הפירוד וממילא רבה היא השנאה שבין העמים ובין בני האדם. <b>תוכן אורו של משיח, מושב כסא ד' בעולם</b>, כדברי הנביא "<b>וזה שמו אשר יקראו ד' צדקנו</b>"<b>, בנוי הוא על פי יסוד השקפת האחדות המציאותית, כשהיא מתגברת כל כך עד שהיא חודרת בכל הפרטים ובכל העלילות כולם </b>– העידן המשיחי, שהוא הבסיס ("מושב כסא") לגילוי שמו של ה', יאופיין בעולם בהתפשטות התפיסה האחדותית עד שתשפיע על כל המרחב האנושי לפרט פרטיו. <b>הסתתרותה של השקפת האחדות הוא דבר מוכרח, כי עם כל האיחוד שבהויה, עם כל שהכל הוא באמת טוב גמור מצד איחודו, אין אותו הטוב של העליה התדירית מתבטל, ואותה העליה התדירית מתגונת היא בהתעדנות של כל מצוי פרטי והתעלותו</b> – מדוע השקפת האחדות איננה ההשקפה הפשוטה בלב בני האדם? גם לזה יש סיבה והשגחה אלוהית. כשמסתכלים על העולם מתוך השקפה של אחדות, מטשטשים הבדלים בין גדול לקטן, בין רע וטוב; השקפה זו מבטלת את המוטיבציה להתעלות, להיאבק למען הטוב ולתקן. לכן כל עוד העולם איננו מושלם דווקא המבט המפורד והשטחי על המציאות יוצר את תנועת התיקון וההתעלות. <b>על כן ההסתתרות של האורה האחדותית היא היא השולחת את החטיבה הפנימית, את המהותיות העצמית של המאור המאחד, אל המעמקים של הפירודים, והם הם החבלים והמצוקות הגורמים את האורה העליונה להגלות </b>– האחדות איננה מופיעה בתודעה האנושית בגלוי אך היא שזורה בתוך עולמנו בסתר, והיא השורש למהפכות, למלחמות ולמאבקים המפעמים בלב בני האדם וקוראת להם לשינוי ותיקון. מאבקים עלולים להיות קשים ומרים אך בהם גנוז העתיד הטוב. <b>ניצוצי הקודש המפוזרים בתהומות החושך מתלקטים אחד אל אחד, על ידי הירידה של האורה העליונה האחדותית בתוך מעמקי הסתר של ההשקפה המפרדת </b>– למרות שהאנושות שבויה בהשקפה מפורדת, האחדות המפעמת בעומק לבה דוחפת את העמים והתרבויות להיות טובות יותר ומעודנות יותר בתהליך איטי. <b>הנס של התגלות האור של חיי האחדות באדם ובעולם, עם תהלוכות מוסרו וכל שאיפותיו היותר עמוקות, מקיפות וממלאות את הכל, חי חי הוא בישראל, ועמו ישראל חי וקים לעד </b>– הטוב והאחדות קיימים בעולם בכלל ובתנועות המוסר של האנושות, אך הוא מתרכז במיוחד באומה הישראלית. <b>שם ד' אלהי עולם עליו נקרא, ובאור פניו יהלך </b>– שם ה', האחדות השלמה שתופיע בכל, תתגלה על ידי חיי עם ישראל; "<b>ד' אלהיו עמו ותרועת מלך בו</b>".



<b>ציור הרע בחיים הרוחניים הוא ממקום שמתחילה תשוקה של השגה, והיא אינה מתמלאת. ציור רע זה אפשר להיות בכל מה שיש למעלה ממנה איזה דרגא, זאת היא צורת הרע שבאצילות, כלומר תשוקת ההשגה הבלתי מתמלאת, יותר משיעור התשוקה אין רע, ומה שהיא מתמלאת הוא אך טוב. אמנם התשוקה המכאיבה היא רק מועט לגבי המילוי, המושג העצמי, ולגבי שכיכת הדעת הפנימית, שכלולה בתוכה ההשגה הבהירה, שלמה שלמעלה מהמדרגה אין ראוי להשתוקק, כי הטוב הוא רק המושג המתאים. ואם נוסף לזה שהבירור בין המושג ובין הבלתי מושג הוא בהיר, אז נדע שאין הרע מעורב כלל עם הטוב, עומד הוא לעצמו, וכל ערך הרע שבו איננו כי אם מפני שלא נתבררה עדיין עריכתו, אם הוא למעלה מהמדרגה בהחלט, עד שראוי חדלון השקיקה ביחס לו. יכולים אנו לצייר גם כן אופן שקיקה יותר רחבה, שתהיה שקולה כעצמות ההשגה, אם מיעוט הבירור ביחש אל מה שלמעלה מהמדרגה העצמית יגדל, ותתעזב אז מדת השקיקה הבלתי נמלאה כמדת ההשגה. בכל השגה מושג גם כן צד הבלתי מושג שמתגלה על ידה ואז יהיה הרע והטוב שקול. אבל כל זמן שלא נתערב עדיין הערך, כל זמן שהבלתי מושג ידוע הוא לבלתי מושג, הרי עמדת הרע היא בפני עצמו, ואינו מעורב עם הטוב. ואם התשוקה אל השגה המנועה תהיה מצורפת גם כן עם איזה כהות, המונעת ההכרה מלהבחין איזה מושג הוא מבורר ואיזה הוא מסובך ודמיוני, אז יוכל הרע והטוב להיות מעורב גם בהיותו שקול. ואם ההכרה של מה שהוא למעלה מההדרגה העצמית תהיה מנועה הרבה, אז תהיה השקיקה עולה הרבה על מדת ההשגה, כי לא לפי ערך ההשגה ישתוקק אל הגילוי התעלומתי, אלא לפי החפץ הבלתי מותנה, הפורץ, והבירורים לא יהיו מבוררים. אז יהיה הטוב המועט מעורב בהרע המרובה. ומה שאנו מציירים בציורים של הכרה והעלמה יש גם כן בחפץ ושאיפה, גם ביחש להגעה ומניעה. למילוי רצון בהשקפת ההויה עם קיצוץ עצור. הבא מתוך ערבוב ההכרה ואי התאמת החפץ. ומאלה תוצאות לחילוקי ההדרגות הרזיות שבין העולמים, אצילות. בריאה.יצירה, עשיה,רובו טוב ומיעוטו רע במצב מבורר ומובדל. שקול במצב מובדל. שקול במצב מעורב. רובו רע ומיעוטו טוב במצב מעורב. שבאצילות </b>– שבעולם הרוחני;<b> שכיכת </b>– כיבוי, רגיעת;<b> עריכתו </b>– ערכו;<b> חדלון השקיקה </b>– הפסק השאיפה;<b> ותתעזב </b>– ותינטש;<b> נמלאה </b>– נמלאת;<b> המנועה </b>– הנמנעת, הבלתי מושגת;<b> כהות </b>– חלישות;<b> התעלומתי </b>– הנסתר;<b> ההויה </b>– המציאות; <b>והעלמה </b>– וחוסר הידיעה;<b> קיצוץ עצור </b>– הפסק מוגבל;<b> החפץ </b>– הרצון;<b> הרזיות </b>– הסודיות, הנסתר;<b> שקול </b>– מדוד, מאוזן. 
<b>ציור הרע בחיים הרוחניים הוא ממקום שמתחילה תשוקה של השגה, והיא אינה מתמלאת </b>– התחושה שיש רע במציאות נובעת מכך שלאדם יש שאיפות רוחניות שאינו מצליח להשיג אותן, ואזי הוא חש חיסרון ורוע. <b>ציור רע זה אפשר להיות בכל מה שיש למעלה ממנה איזה דרגא </b>– חיסרון זה מתעורר בכל פעם שמתעורר צימאון רוחני למדרגה יותר גבוהה. <b>זאת היא צורת הרע שבאצילות, כלומר תשוקת ההשגה הבלתי מתמלאת, יותר משיעור התשוקה אין רע, ומה שהיא מתמלאת הוא אך טוב </b>– זהו ה"רע" שקיים בעולם האצילי-רוחני, לא רע עצמי אלא תחושת חוסר מן התשוקה שלא באה על סיפוקה (וככל שהיא מתמלאת נעלם הרע ומופיע הטוב). <b>אמנם התשוקה המכאיבה היא רק מועט לגבי המילוי, המושג העצמי </b>– למרות שכאמור ישנה תחושה שלילית בעת אי-מילוי השאיפות הרוחניות, היא מתגמדת לעומת תחושת הסיפוק והאושר ככל שהשאיפה מתמלאת (כי החוסר הוא חיצוני ואינו טבעי לעומת המילוי שהוא פנימי ועצמי);<b> ולגבי שכיכת הדעת הפנימית שכלולה בתוכה ההשגה הבהירה, של מה שלמעלה מהמדרגה אין ראוי להשתוקק, כי הטוב הוא רק המושג המתאים </b>– וככל שאדם משיג יותר בהירות רוחנית כך גם שוככת תחושת הכאב שיכולה הייתה לנבוע מן השאיפה למדרגה שהיא למעלה מהשגת האדם, כי ככל שאדם מתבגר כך ברור לו יותר שראוי להשתוקק רק למושגים הרוחניים שמתאימים לו; <b>ואם נוסף לזה שהבירור בין המושג ובין הבלתי מושג הוא בהיר, אז נדע שאין הרע מעורב כלל עם הטוב, עומד הוא לעצמו, וכל ערך הרע שבו איננו כי אם מפני שלא נתבררה עדיין עריכתו, אם הוא למעלה מהמדרגה בהחלט, עד שראוי חדלון השקיקה ביחס לו </b>– ככל שמתבהר לאדם בצורה מדויקת מה הן יכולות ההשגה שלו ומהן לא, אזי תחושת הרע מאבדת את קיומה, שכן האדם לא שוקק למה שאינו במדרגתו וערכו. אמנם <b>יכולים אנו לצייר גם כן אופן שקיקה יותר רחבה, שתהיה שקולה כעצמות ההשגה </b>– יש מצב מורכב יותר שבו השאיפה של האדם רחבה כל כך עד שהכאב על החיסרון לא יפוצה גם באמצעות השגה רוחנית, גדולה ככל שתהיה:<b> אם מיעוט הבירור ביחש אל מה שלמעלה מהמדרגה העצמית יגדל, ותתעזב אז מדת השקיקה הבלתי נמלאה כמדת ההשגה </b>מפני ש<b>בכל השגה מושג גם כן צד הבלתי מושג שמתגלה על ידה ואז יהיה הרע והטוב שקול </b>– בעת שלא ברור לאדם מה שיכול להשיג וראוי לשאוף אליו בהווה ומה רק בעתיד, אזי תחושת החיסרון לא תתמלא אצלו, ישיג ככל שישיג – מפני בכל השגה שישיג (והוא מרגיש טוב ביחס אליו) יתגדל במקביל גם הצד שהוא חש חיסרון כלפיו (שהוא חש רע ביחס אליו); כלומר בכל התקדמות רוחנית נוצרת גם תחושה מקבילה של פספוס וחיסרון.<b> אבל כל זמן שלא נתערב עדיין הערך, כל זמן שהבלתי מושג ידוע הוא לבלתי מושג, הרי עמדת הרע היא בפני עצמו, ואינו מעורב עם הטוב </b>– לעומת זאת, כאשר ברור לאדם שישנן מדרגות שהוא אינו יכול להשיג – תחושת הרע מצטמצמת ככל שמשיג יותר את הטוב, והתחושות הללו אינן מתערבבות. <b>ואם התשוקה אל השגה המנועה תהיה מצורפת גם כן עם איזה כהות, המונעת ההכרה מלהבחין איזה מושג הוא מבורר ואיזה הוא מסובך ודמיוני, אז יוכל הרע והטוב להיות מעורב גם בהיותו שקול </b>– המצב הולך ומחמיר כאשר – בנוסף לטשטוש ביכולת ההשגה – מצטרפת גם חולשה הכרתית של חוסר בירור מושגי אמונה, ואזי האדם מסוגל לשאוף לטוב שהוא בעצם רע. <b>ואם ההכרה של מה שהוא למעלה מההדרגה העצמית תהיה מנועה הרבה, אז תהיה השקיקה עולה הרבה על מדת ההשגה, כי לא לפי ערך ההשגה ישתוקק אל הגילוי התעלומתי, אלא לפי החפץ הבלתי מותנה, הפורץ, והבירורים לא יהיו מבוררים </b>– מצב גרוע עוד יותר הוא שאדם שואף למדרגה רוחנית שהיא מנועה ממנו לעולם, ונוצר מצב שהוא שהשאיפה שלו לא נובעת מרצון להשגה אלא רק מרצון חסר גבולות לסקרנות פורצת, ולעולם לא יבוא על סיפוקו בבירור השגות; ו<b>אז יהיה הטוב המועט מעורב בהרע המרובה </b>– ואזי הרגשת החיסרון עלולה להתגבר הרבה יותר מכל תחושה של הצלחה רוחנית, ומרירות מכאיבה תלווה את חייו. <b>ומה שאנו מציירים בציורים של הכרה והעלמה יש גם כן בחפץ ושאיפה, גם ביחש להגעה ומניעה </b>– העיקרון שהתבאר ביחס להשגה וחוסר השגה במישור השכלי נכון גם ביחס למישור הרצוני; <b>למילוי רצון בהשקפת ההויה עם קיצוץ עצור הבא מתוך ערבוב ההכרה ואי התאמת החפץ </b>– הרצון שמעוניין להתמלאות מהשקפת מציאות השלמה נעצר ו"נקצץ" לעיתים מתוך חוסר הלימה בינו לבין מה שראוי למדרגתו. <b>ומאלה תוצאות לחילוקי ההדרגות הרזיות שבין העולמים </b>– את אותה החלוקה שאנו מוצאים באדם הפרטי יש להשליך על המבנה הרוחני של המציאות בכלל: <b>אצילות, בריאה, יצירה, עשיה </b>– עולם ה"אצילות" הוא תיאור מצב שבו <b>רובו טוב ומיעוטו רע במצב מבורר ומובדל </b>– שמערכת היחסים בין הרע והטוב היא מבוררת וככל שהשגת הטוב מתגברת הרע מתמעט; עולם ה"בריאה" הוא מצב שבו <b>שקול במצב מובדל </b>– מבורר ההבדל בין הטוב והרע והם מאוזנים; עולם ה"יצירה" הוא מצב<b> שקול במצב מעורב </b>– שההבדל בין הטוב והרע מטושטש אולם הם עדיין מאוזנים; ועולם ה"עשייה" הוא מצב ש<b>רובו רע ומיעוטו טוב במצב מעורב </b>– בעולם הגלוי לא רק שהרע והטוב מעורבבים אלא גם נדמה שהרע הוא הרוב.



<b>מה היא הסבה המקימת את הרעיון של מציאות הרע בעולם, אחרי שההשקפה תוכל לעלות עד לידי חשבון של עולם ברור וכללי, ולסקור את הכללות הטובה המוחלטה. אין זה כי אם מיעוט האורה, שבאה על ידי המדרגות השונות, שהנפש שואלת, למה לא יהיה הכל נשגב, הכל טוב גמור, הכל גדול. ואם נבא לומר, חילוק מדרגות צריך בשביל שכלול העולם, כבר אנו נכנסים בשער הנמנע, כלומר שאי אפשר להמציא את השכלול כי אם על פי אלה התנאים של חילוק המדרגות, והנמנע כבר פוגם את טעמנו העליון, מה שאנו מרגישים ביכולת המוחלטה האין סופית של מחולל כל. אבל כשנבא להעמקת התוכן, הננו עוקרים את כל היסוד המטעה, האומר מאמר מוחלט על דבר חלוקי המדרגות, שבא על ידי כך לקבול אודות הקטנות, משני טעמים. הטעם הראשון הפנימי הוא, שעל פי ההתגלות האמתית של הכללות מתגלה השקפת האחדות, ובאחדות באמת הכל גדול ונשגב, ולא יש כלל קטנות ומיעוט. שמא תאמר על מה שהעין כהה והיא רואה קטנות ומיעוט, על זה אנו באים לבקר את יסוד הטוב הגודל והאור, והננו אומרים, שמה שנקלט בנו שהגודל והאור הוא הטוב והאושר המוחלט, הוא תוכן אמת במקומו, במקום שראוי הגודל והטוב הבלתי ספור להגלות, אבל במקום שהמיעוט ראוי, המיעוט והקוטן הוא הטוב המוחלט והגמור, כמו הגודל במקומו. וחוזר הכל למעמד של טוב גמור, שאינו צריך לנמנע כלל, מוסקר בשתי סקירות, המתמימות זו את זו, שהאחת היא נשמה לחברתה, שהיא כמו גוף לה, והחשכה היא משכללת את הטובה, כמו האורה ולית יממא בלא לילא, והיום והלילה יחד מבססים את ההשלמה הצורתית של הזמן. ואלמלא היתה ההחשכה, שהיא מראה את ההשקפה המפורדה, לא היתה הדחיפה של ההתעלות התדירית, שהיא היסוד המשלים את כל, עד שלא יחסר שום תוכן שלם במציאות, לא התוכן השלם שאין בו יתרון וקל וחומד גרעון, ולא התוכן השלם המוסיף תמיד שלמות, והוא מרווה עונג תדירי שאינו פוסק. אלמלא השקפת הפירוד היה מוסקר רק התוכן השלם, ולא היה שום צעד של הוספת וחידוש התעלות. ונמצא שהמיעוט, הגורם את חידוש ההתעלות, הוא ממש טוב גמור, כמו הטוב המוחלט, שמצד תכלית ההשלמה העליונה האין סופית שלו אין בו שייכות לתוספת והתעלות. נשארה רק ההרגשה של המכאוב והצער, ששואלים עליה מפני מה היא מצויה, וזה כבר מתבסם על ידי קבלת יסורין באהבה, שהיא מדת הדעת העליונה, ועל ידי סקירה עליונה למעלה מכל דעת באמונת מהות הטוב. ונמצא שהכל היא מדה טובה באמת, בלא שום תנאים ודברים מכריחים. וזה יגלה ודאי לעתיד לבא, 'שיברכו על הכל הטוב והמטיב' (על פי פסחים נ, ב), 'והשם יהיה נקרא כמו שנכתב' (על פי הלכות יסודי התורה א, א). ומכל מקום אותם הערכים שהם מדברים על דבר הנמנעות, באותה ההרגשה של הכבוד העליון הראוי, יש להם מקום אחרי המצאת ההחשכה, וכל מה שהם מישבים את הדעת תמציתו היא לקוחה מאור האמת העליון הזורח עליהם, וכל המרירות והמכאוב שהננו מרגישים בתוכיותם הוא בא מיסוד ההחשכה, שהולכת ומתהפכת לאורה גדולה.שכלול </b>– שיפור;<b> עוקרים </b>– מייתרים;<b> כהה </b>– חלשה, מטושטשת;<b> הבלתי ספור </b>– האינסופי;<b> מוסקר </b>– נערך;<b> המתמימות </b>– המשלימות;<b> ולית יממא בלא לילא </b>– אין יום בלא לילה;<b> הצורתית </b>– המוגמרת;<b> התדירית </b>– התמידית;<b> גרעון </b>– חיסרון;<b> המכאוב </b>– הכאב;<b> המצאת </b>– קיום.
<b>מה היא הסבה המקימת את הרעיון של מציאות הרע בעולם? אחרי שההשקפה תוכל לעלות עד לידי חשבון של עולם ברור וכללי, ולסקור את הכללות הטובה המוחלטה, אין זה כי אם מיעוט האורה, שבאה על ידי המדרגות השונות </b>– העמקה מחשבתית וכללית מגיעה למסקנה שהרוע שקיים בעולם איננו חיסרון מהותי אלא תוצר של מיעוט הטוב בעולם; וכאן נשאלת השאלה  <b>שהנפש שואלת, למה לא יהיה הכל נשגב, הכל טוב גמור, הכל גדול? </b>– מדוע א-לוהים ברא בריות חסרות? מדוע שלא הכל יהיה מלא בשלמות אינסופית? <b>ואם נבא לומר, חילוק מדרגות צריך בשביל שכלול העולם </b>– אם נרצה לתרץ שהחסרונות בעולם נועדו כדי לאתגר את המציאות (שיש שלם יותר ושלם פחות המציאות הפחות שלמה רוצה להשתכלל) הרי <b>כבר אנו נכנסים בשער הנמנע, כלומר שאי אפשר להמציא את השכלול כי אם על פי אלה התנאים של חילוק המדרגות, והנמנע כבר פוגם את טעמנו העליון, מה שאנו מרגישים ביכולת המוחלטה האין סופית של מחולל כל </b>– אנו למעשה מניחים הנחת מוצא שא-לוהים אינו בעל יכולת אינסופית, כלומר שהוא כבול לסדרים מוגבלים ומנוע מלברוא עולם שבו הטוב יכול להשתכלל ללא חסרונות שמאתגרים אותו. <b>אבל כשנבא להעמקת התוכן, הננו עוקרים את כל היסוד המטעה, האומר מאמר מוחלט על דבר חלוקי המדרגות, שבא על ידי כך לקבול אודות הקטנות, משני טעמים </b>– לכן יש לשלול את ההנחה שהחסרונות והקטנוניות שישנם במציאות הם תוצר בלתי נמנע של חילוקי המדרגות במציאות; וזאת משני טעמים: <b>הטעם הראשון הפנימי הוא, שעל פי ההתגלות האמתית של הכללות מתגלה השקפת האחדות, ובאחדות באמת הכל גדול ונשגב, ולא יש כלל קטנות ומיעוט </b>– במבט עמוק וכללי אנו מזהים שמצד האמת אין באמת גודל וקוטן בעולמו של א-לוהים אלא הכל הוא חלק מהמציאות הכללית והרחבה; ו<b>שמא תאמר על מה שהעין כהה והיא רואה קטנות ומיעוט </b>– וביחס לכך שבעינינו החלשות אנו כן רואים חילוקי מדרגות של קוטן במציאות,<b> על זה אנו באים </b>בטעם השני <b>לבקר את יסוד הטוב הגודל והאור, והננו אומרים, שמה שנקלט בנו שהגודל והאור הוא הטוב והאושר המוחלט, הוא תוכן אמת במקומו, במקום שראוי הגודל והטוב הבלתי ספור להגלות, אבל במקום שהמיעוט ראוי, המיעוט והקוטן הוא הטוב המוחלט והגמור, כמו הגודל במקומו </b>– במקום שבו אנו רואים טוב ואור הרי זה מצוין, אולם גם במקום בו אנו רואים חיסרון – כך באמת ראוי לעולם בכדי שיתוקן, <b>וחוזר הכל למעמד של טוב גמור, שאינו צריך לנמנע כלל, מוסקר בשתי סקירות, המתמימות זו את זו, שהאחת היא נשמה לחברתה, שהיא כמו גוף לה </b>– יוצא שגם הקוטן והחיסרון הם חלק מהטוב הגמור, ואם כן אין כלל מוגבלות בעולמו של אלוהים; וזאת בתנאי שמביטים במבט כפול, פנימי וחיצוני: מצד המבט הפנימי הכל טוב, והמבט החיצוני שרואה את החסרונות – מבין שהוא רק כדוגמת הגוף המוגבל שמלביש את הנשמה האינסופית (וחסרונותיו של הגוף בונים למעשה את הנשמה במסעה הנצחי). <b>ו</b>כך למעשה בנויה כל המציאות: <b>החשכה היא משכללת את הטובה, כמו האורה ולית יממא בלא לילא, והיום והלילה יחד מבססים את ההשלמה הצורתית של הזמן </b>– מציאות החושך מדגישה את הטוב שבאור, והלילה משלים את היום,<b> ואלמלא היתה ההחשכה, שהיא מראה את ההשקפה המפורדה, לא היתה הדחיפה של ההתעלות התדירית, שהיא היסוד המשלים את כל, עד שלא יחסר שום תוכן שלם במציאות, לא התוכן השלם שאין בו יתרון וקל וחומר גרעון, ולא התוכן השלם המוסיף תמיד שלמות, והוא מרווה עונג תדירי שאינו פוסק </b>– כשם שבלי החושך לא היינו מבחינים באור, כך לולא הבריות החסרות לא הייתה דחיפה למציאות להשתפר; וכך יוצא שמאומה לא חסר במציאות, ועולמו של אלוהים הוא מושלם כמוהו. <b>אלמלא השקפת הפירוד היה מוסקר רק התוכן השלם, ולא היה שום צעד של הוספת וחידוש התעלות. ונמצא שהמיעוט, הגורם את חידוש ההתעלות, הוא ממש טוב גמור, כמו הטוב המוחלט, שמצד תכלית ההשלמה העליונה האין סופית שלו אין בו שייכות לתוספת והתעלות </b>– אם הבריות היו נבראות מושלמות ולא חסרות (מופרדות) לא היו הן נדחפות להתקדם ולהשתלם, ונמצא שדווקא החסרונות המועטים בונים את העונג הנפלא ביותר שבחיים, את הדבקות האין סופית בה' ומצד זה הם טוב גמור. <b>נשארה רק ההרגשה של המכאוב והצער, ששואלים עליה מפני מה היא מצויה, וזה כבר מתבסם על ידי קבלת יסורין באהבה, שהיא מדת הדעת העליונה, ועל ידי סקירה עליונה למעלה מכל דעת באמונת מהות הטוב </b>– לאחר שהתברר תפקיד החסרונות, נותר רק לברר מה תפקידן של תחושות הכאב שמתלוות לחסרונות במסע ההשתלמות שלהם, וכאן יש לענות שככל שברור יותר לאדם שהחסרונות הללו מקדמים את המציאות הרי הם בגדר "ייסורין של אהבה", והוא חש בהם יותר התעלות ופחות כאב, <b>ונמצא שהכל היא מדה טובה באמת, בלא שום תנאים ודברים מכריחים</b>. <b>וזה יגלה ודאי לעתיד לבא</b>, כפי שחז"ל מתבטאים "<b>שיברכו על הכל הטוב והמטיב" </b>– גם על הרע וחיסרון; "<b>והשם יהיה נקרא כמו שנכתב</b>" – כיום אנו מבטאים את שמו של הקב"ה במילה "אדני", כינוי שמבטא אדנות ותקיפות, ואילו שמו נכתב באותיות "י-ה-ו-ה", כינוי שמבטא הוויה שלמה; כלומר כיום יש פער בין השלמות האלוהית בכוח (כפי שהיא "כתובה") לבין הצורה שבה היא מתגלה ומתבטאת בפועל; ולעתיד לבוא הפער יעלם. <b>ומכל מקום אותם הערכים שהם מדברים על דבר הנמנעות, באותה ההרגשה של הכבוד העליון הראוי, יש להם מקום אחרי המצאת ההחשכה, וכל מה שהם מישבים את הדעת תמציתו היא לקוחה מאור האמת העליון הזורח עליהם </b>– גם להסברים שמתרצים את הפער בין השלמות הא-לוהית לבין החסרונות של המציאות בסגנון של "אין ברירה" ויש כביכול "נמנעות" בעולמו של ה' – יש מקום בעת שהסברים אלו באים ממקום של כבוד ומיישבים את דעתם של אנשים מסוימים, <b>וכל המרירות והמכאוב שהננו מרגישים בתוכיותם הוא בא מיסוד ההחשכה, שהולכת ומתהפכת לאורה גדולה </b>– ותחושות הצמצום שאנו חשים מן ההסברים הללו, שכביכול מצמצים את כוחו של אלוהים, גם הן יתבררו עם הזמן ויתרמו את שלהם לפיתוחו הרוחני של העולם. 

<b>זכל מטרה צריך להקדים לה איזה מניעה, על כן אין מקום לחקר התכליתי של ההויה בכללה כי אם על ידי יסוד של איזה מניעה קדומה. וכאשר הנמנע בחק אין סוף הוא גם כן דבר שאינו הולם כלל, יש לנו על זה רק שני דרכים, דרך אחד הוא שיבואר. שבעצמיות יסוד המניעה יש מעלה עליונה. הראויה להיות הולמת למושג השלמות העליונה, שהננו יכולים על כל פנים לסמן לנו בו איזה רשימה של השלמות המוחלטה, והדרך השני הוא לצייר את המניעה הקדומה בתור יצירה והויה. ומובן שהדרך השני לא יסלק את השאלה התכליתית לגמרי. אלא הוא מרחיק אותה, שהרי אנו באים אחר כך לשאול גם כן שאלה תכליתית על הוית המניעה עצמה. אבל בעומק הדבר הננו רואים, כי מה שאין הנפש מתקררת בפתרון שאלת ההויה, והיא זקוקה לאיזה מניעה, הוא רק מצד השלילי שלה, מפני מציאות הרע שבמציאות, אבל מצד החיובי שלה אין צורך לשום מניעה, שהרי הטוב ראוי מכל שלם להיות נפעל תדיר. וכשאנו גוזרים, שהנראה לנו מצדדי השלילה שבמציאות אינו אלא כהות ראיה מצדנו, שוב המציאות ראויה להתהוות בלא שום צורך של הגבלה ומניעה. המניעה באה רק כשאנו רוצים לגון את הטוב המוחלט. למשל, כשנשאל מהו הטוב של המציאות בכללותו, אז באמת אנחנו אומרים, שהיא שאלה רק לגבי דידן, והיא גם כן מנועה מלהיות נודעת לנו על בוריה, אם כן אם גם נצטרך להכללת הגון לבא לידי מניעה, אנו אומרים, שהיא רק מניעה הסברית. אמנם ההסברה גם כן ראויה להיות באופן היותר בהיר ויותד מכובד. על כן הננו מרויחים הרבה, כשמעמידים אנו את המניעה על בסיס השלמות היותר עליונה מצד אחד, ומצד השני אנו מעטרים עוד יותר את הסברתנו, כשנדע לצייר, שעצמיות המניעה ההיא עם כל כבודה היא מחודשה לכונה מגמתית עליונה, שההרחקה, שהשאלה נתרחקה מאתנו על ידי התרבות האמצעיים, נעצה אותה בכללות ההטבה שאינה צריכה, והכללות אינה צריכה גם כן, למניעה, כי היא טובה מוחלטה, הראויה להפעל מצד השלמות המוחלטה. והתוכן המפורט. היותר נאה במגמה התכליתית. שיהיה מבוסס על יסוד השקפת השלמות המחויבת האין סופית, היא השכלת מגמה של הטוב המתעלה תדיר, מפני שאף על פי שתנאי השלמות המוחלטה היא האי אפשרות של הוספה, מכל מקום גם התוספת התדירית וההתעלות היא גם כן ברכה ועדן מיוחד, וכיון שזה אי אפשר באין סוף מצד עצמו, מתהוה הוא מצד פעולותיו, ונבנה העולם בצורה כזאת, שעדי עד יתעלה. ונמצא, שהשלמות כלולה משני הצדדים, מצד אין סוף, הבלתי מתואר בתוספת מצד שלמותו, ומצד ההויה, ההולכת ומשתלמת ומתברכת תמיד. וזאת היא ברכת הקודש עצמה, 'הקדש טעון ברכה' (על פי בבא מציעא נד, ב). "יהי כבוד ד' לעולם ישמח ד' במעשיו" (תהילים קד, לא).מניעה </b>– מעכב;<b> התכליתי </b>– הסופי, המהותי; <b>רשימה </b>– רושם;<b> ההויה </b>– המציאות;<b> הולם </b>– מתאים, נכון;<b> תדיר </b>– תמיד;<b> כהות </b>– חולשת; <b>לגון </b>– לפרט בגוונים שונים;<b> דידן </b>– אנחנו, לגבינו;<b> בוריה </b>– שלמותה, בהירותה;<b> מעטרים </b>– מקשטים;<b> מגמה </b>– מטרה. 
<b>
כל מטרה צריך להקדים לה איזה מניעה </b>– עולמו של ה' בנוי באופן שעל מנת להגיע להישג כלשהו יש צורך בעיכוב שיאתגר אותנו;<b> על כן אין מקום לחקר התכליתי של ההויה בכללה כי אם על ידי יסוד של איזה מניעה קדומה </b>– בהתאם לזאת, על מנת להבין את מהות הבריאה יש להכיר את המגבלה והחיסרון שעמדו ביסוד המציאות (שגרמו לאלוהים 'להתגבר' עליהם באמצעות יצירת העולם). <b>וכאשר הנמנע בחק אין סוף הוא גם כן דבר שאינו הולם כלל </b>– אולם מצד שני, לא יתכן שישנה איזשהיא מגבלה וחיסרון באינסוף האלוהי המושלם; ועל מנת לענות על סתירה זו <b>יש לנו על זה רק שני דרכים</b>:<b> דרך אחד הוא שיבואר שבעצמיות יסוד המניעה יש מעלה עליונה הראויה להיות הולמת למושג השלמות העליונה, שהננו יכולים על כל פנים לסמן לנו בו איזה רשימה של השלמות המוחלטה </b>– תשובה ראשונה היא שבחסרונות עצמם יש תוכן חיובי, ולכן האינסוף האלוהי מותיר את רישומו המושלם גם בהם (כלומר הם לא חסרונות באמת);<b> והדרך השני הוא לצייר את המניעה הקדומה בתור יצירה והויה </b>– תשובה שנייה היא שהחסרונות הם אכן שליליים ומוגבלים, אולם הם מאפשרים יצירת מציאות טובה יותר בזכות שמתגברים עליהם (ואזי יוצא שהמגבלות אף הן חלק מהתוכנית האלוהית המושלמת). <b>ומובן שהדרך השני לא יסלק את השאלה התכליתית לגמרי, אלא הוא מרחיק אותה, שהרי אנו באים אחר כך לשאול גם כן שאלה תכליתית על הוית המניעה עצמה </b>– התשובה השנייה איננה פותרת לחלוטין את הסתירה הלוגית (שהרי אם החסרונות הן עדיין חסרונות יוצא שבעולמו של אלוהים ישנה מלכתחילה מגבלה), אולם היא מרככת מעט את השאלה. <b>אבל בעומק הדבר הננו רואים, כי מה שאין הנפש מתקררת בפתרון שאלת ההויה, והיא זקוקה לאיזה מניעה, הוא רק מצד השלילי שלה, מפני מציאות הרע שבמציאות, אבל מצד החיובי שלה אין צורך לשום מניעה, שהרי הטוב ראוי מכל שלם להיות נפעל תדיר </b>– כל השאלות הללו על תכלית המציאות הן מטרידות אותנו רק מן הצד השלילי, כלומר מהיכרותנו עם כך שיש צדדי חיסרון ומגבלה בעולם, אולם מצד הטוב שאנו פוגשים בחיינו לא מתעוררת שאלה, שהרי בו אנו רואים את הפעולה האלוהית הפשוטה והטובה הפועלת באופן תמידי; <b>וכשאנו גוזרים, שהנראה לנו מצדדי השלילה שבמציאות אינו אלא כהות ראיה מצדנו, שוב המציאות ראויה להתהוות בלא שום צורך של הגבלה ומניעה </b>– ואזי אנו מגיעים למסקנה שהרע והמגבלות שאנו מזהים במציאות הם רק מצד חולשת המבט שלנו, אבל מצד המבט האלוהי אין כלל רע ומגבלה בעולם. <b>המניעה באה רק כשאנו רוצים לגון את הטוב המוחלט, למשל, כשנשאל מהו הטוב של המציאות בכללותו, אז באמת אנחנו אומרים, שהיא שאלה רק לגבי דידן, והיא גם כן מנועה מלהיות נודעת לנו על בוריה </b>– המגבלה של המציאות ניכרת רק שאנו רוצים לפרט ("לגוון") את קיומו של הטוב המוחלט האלוהי, בכך שאנו מסבירים שמצידנו ("דידן") יש לנו מגבלה מלהבין אותו,<b> אם כן אם גם נצטרך להכללת הגון לבא לידי מניעה, אנו אומרים, שהיא רק מניעה הסברית </b>– ואזי יוצא שגם אם נהיה חייבים להכליל את הדגש של מגבלות המציאות, הכוונה תהיה מגבלה הסברתית שלנו ולא בעצמותו של אלוהים. <b>אמנם ההסברה גם כן ראויה להיות באופן היותר בהיר ויותד מכובד </b>– יחד עם זאת, גם את ההסברה שלנו אנו צריכים לומר באופן מכובד, היינו באופן שידגיש גם את השלמות האלוהית, לקמן:<b> על כן הננו מרויחים הרבה, כשמעמידים אנו את המניעה על בסיס השלמות היותר עליונה מצד אחד, ומצד השני אנו מעטרים עוד יותר את הסברתנו, כשנדע לצייר, שעצמיות המניעה ההיא עם כל כבודה היא מחודשה לכונה מגמתית עליונה </b>– ההסברה שלנו תדגיש שמצד אחד שהעולם האלוהי הוא שלם במהותו, ומצד שני שגם למגבלות ולהרחקות שנראות בעינינו יש מטרה עליונה, <b>שההרחקה שהשאלה נתרחקה מאתנו על ידי התרבות האמצעיים, נעצה אותה בכללות ההטבה שאינה צריכה והכללות אינה צריכה גם כן, למניעה, כי היא טובה מוחלטה, הראויה להפעל מצד השלמות המוחלטה </b>– שאף על פי שאיננו יכולים להסביר עד הסוף, עקב סרבול האמצעיים והביטויים האנושיים, את החוקיות המוגבלת שקיימת במציאות – יודעים אנו שהיא חושפת את הטוב האלוהי המושלם והמוחלט. <b>והתוכן המפורט, היותר נאה במגמה התכליתית, שיהיה מבוסס על יסוד השקפת השלמות המחויבת האין סופית </b>– ובאופן יותר מפורט מבחינה הסברתית, נאמר מחשבה שמכוונת לתכלית האלוהית ומבוססת על הרעיון שישנה שלמות מוחלטת ביסוד הכל, ו<b>היא השכלת מגמה של הטוב המתעלה תדיר </b>– המחשבה שמבינה שהטוב צריך להתקדם באופן אינסופי ותמידי,<b> מפני שאף על פי שתנאי השלמות המוחלטה היא האי אפשרות של הוספה, מכל מקום גם התוספת התדירית וההתעלות היא גם כן ברכה ועדן מיוחד, וכיון שזה אי אפשר באין סוף מצד עצמו, מתהוה הוא מצד פעולותיו, ונבנה העולם בצורה כזאת, שעדי עד יתעלה </b>– מכיוון שמצד אחד הגדרת המושג 'שלמות אלוהית אינסופית' היא שאין יכולת להוסיף יותר, אולם מצד שני הגדרת המושג 'אינסוף' כוללת שיש כל העת הוספה והשתפרות, אזי "הפתרון" האלוהי הוא יצירת עולם מוגבל שישתלם כל העת ובכך יגלה את הטוב האלוהי האינסופי. <b>ונמצא, שהשלמות כלולה משני הצדדים, מצד אין סוף, הבלתי מתואר בתוספת מצד שלמותו, ומצד ההויה, ההולכת ומשתלמת ומתברכת תמיד </b>– יוצא שהשלמות קיימת רק בה', אך יש לה גם נגיעה בעולם הזה על ידי האדם, במה שהוא מתעלה ומתקדם לנצח. <b>וזאת היא ברכת הקודש עצמה</b>, כדברי התלמוד ש'<b>הקדש טעון ברכה</b>' – התלמוד במסכת בבא מציעא מבאר גם מאכל שהוקדש לבית המקדש זקוק לברכה לפני אכילתו, הרב לוקח זאת כביסוס לרעיון שגם האלוהות הקדושה זקוקה ל'ברכה', היינו להשתלמות אנושית כדי להתעלות עוד יותר; כדברי הפסוק: "<b>יהי כבוד ד' לעולם ישמח ד' במעשיו</b>" – כבוד ה' מתגלה בכך שמעשיו "משמחים" אותו, היינו שבני האדם משתלמים יותר ויותר. 
    
<b>חהננו חשים במלא נשמתנו את ההכרח של הטוב המוחלט, את האי אפשרות של אי הויתו, ואת העריגה הבלתי פוסקת במעמקי לבבנו להתעלות אליו, להתקרב אל מרומיו, לחזות בנועמו. הננו מרגישים, שהטוב השלם בהשלמת הויתו, החפשי מכל גדר, מכל תנאי וחוק, מכל תאר ושינוי, מילואו הוא מילוי עולם. אין מקום למילוי שאיפתנו אל טוב זה אלא בהסתכלות האפשרית בניצוצי זיוו, אחרי אשר ירדו אלינו וימלאונו עז וחיים, נצח והוד. הננו אחר כל החזיון הזה נשארים צמאים אל התעלות הטוב, אין אנו מקיפים את מלא היקף הטוב בתומו, כי אם כשנחזה בו, לבד מילוי הטוב, גם כן התעלות הטוב, פריחה תמידית, תוספת עז ועילוי בלי מצרים, בלא עמידה. מילוי הצמאון האידיאלי הזה יורנו דעת במה להבחין בין האור האלהי לאור העולם. החי ממקורו. האור האלהי מרוה אותנו את צמאוננו הנשגב אל הטוב המוחלט, הקיים במרומיו, והאור העולמי, ההולך ואור, ההולך ומתעלה, מחיי מקורו, ידשננו מהטוב של ההתעלות, של תגבורת הכח, של הוספת העילוי, שהננו לו כל כך צמאים ונכספים. לא נהיה לחוצים להשביר את צמאון המדע והטוב, כשהוא מקופל יחד ונושא את דעו על ההויה כולה לדעת את סוד האצילות המוסרי שבה, במסקנא יבשה, שההויה וההפסד היא המגמה האחרונה, מה שאנו מוצאים את עצמנו מזה נעלבים ונדהמים, מלאי שממון מפעולה הולכת וסובבת, המדאיבה את נפשנו בהאנחה של "אין כל חדש תחת השמש" (קהלת א, ט). הננו מתנשאים מעל להחזיון הפשוט שהחושים קולטים בחיצוניותם מההויה, הננו צועדים בצעדינו הרוחניים למעלה מן השמש, וגוזרים אנו, אין כל ישן, הכל פורח, הכל מתעלה, הכל מוסיף תמיד אור וחיים. אין הרוח האצילי נופל גם בראותו, שהדרך של ההתעלות היא דרך מסובבת, שיש בה מעלות ומורדות, הליכות קדימה ונסיגות לאחור גדולות מאד, שגם הנה המורדות והנסיגות מלאות הנן רוח של עליה וקדמה. ההכרה של ההתפתחות, כשהיא הולכת ונגמרת, הולכת ונקלטת יפה בחיים המדעיים והמוסריים, כשהיא מתבכרת ויוצאת מידי בוסריותה, עד שאיננה נאכלת פגה, היא מעלה את רוח האדם אל מרומי האור האלהי, מקלטת בקרבו את המגמה הפנימית של דעת אלהים, החפשית מכל חק וגבול, שבאוצר נשמתן של ישראל, שנתגלתה על ידי ההופעה האלהית המיוחדת לו, בתור הפרח היותר עליון של הזרחת אור נשמת האדם בקרב העמים כולם. ההתפתחות התדירה תמלאנו שיקוף אידיאלי מוסרי על כל ההויה, ותביאנו לידי מילוי אור אלהי מדעי והכרתי כזה, המאחד את הוויתנו עם אור חי העולמים בתכלית הטוהר והמוסר, העז והגבורה בכל מילואם. כבוד אלהים, העטוף בהיצירה הרחבה, בכל גוניה העשירים והשונים, מתודע אלינו, בזיוו האידיאלי, ההולך ומתגדל, "יתגדל ויתקדש שמיה רבא" (מתוך תפילת הקדיש).הויתו </b>– מציאותו;<b> העריגה </b>– המשיכה;<b> זיוו </b>– אורו;<b> בתומו </b>– בשלמותו;<b> ועילוי בלי מצרים </b>– התעלות בלי הגבלות;<b> ידשננו </b>– ירפדנו;<b> ונכספים </b>– ושואפים;<b> מקופל </b>– מעורבב, כפול; <b>להשביר </b>– להרוות;<b> ההויה </b>– המציאות;<b> שממון </b>– תימהון, ריקנות;<b> מתבכרת </b>– מתבררת;<b> בוסריותה </b>– ראשיתה הלא בשלה;<b> פגה </b>– בוסרית;<b> המגמה </b>– המטרה;<b> התדירה </b>– התמידית.
<b>הננו חשים במלא נשמתנו את ההכרח של הטוב המוחלט, את האי אפשרות של אי הויתו, ואת העריגה הבלתי פוסקת במעמקי לבבנו להתעלות אליו, להתקרב אל מרומיו, לחזות בנועמו </b>– בכל אדם מצויה תחושה קיומית שישנו טוב מוחלט שאליו הוא שואף באופן תמידי;<b> הננו מרגישים, שהטוב השלם בהשלמת הויתו, החפשי מכל גדר, מכל תנאי וחוק, מכל תאר ושינוי, מילואו הוא מילוי עולם </b>– אותו טוב מוחלט ומושלם, שאינו מוגדר ומוגבל משום כיוון – ממלא את עולמנו. <b>אין מקום למילוי שאיפתנו אל טוב זה אלא בהסתכלות האפשרית בניצוצי זיוו, אחרי אשר ירדו אלינו וימלאונו עז וחיים, נצח והוד </b>– הדרך היחידה להיפגש עם השלמות הא-לוהית היא בהתגלות אורו ('התנוצצות זיוו') של הטוב בעולם הזה, וככל שאדם מתבונן בכך הוא מתמלא בעוצמה ובנצחיות. <b>הננו אחר כל החזיון הזה נשארים צמאים אל התעלות הטוב</b>, כלומר <b>אין אנו מקיפים את מלא היקף הטוב בתומו, כי אם כשנחזה בו, לבד מילוי הטוב, גם כן התעלות הטוב, פריחה תמידית, תוספת עז ועילוי בלי מצרים, בלא עמידה </b>– אמנם מלבד הידיעה שישנו טוב מושלם, הדרך להמשיך להיפגש עימו היא באמצעות השתלמות מתמדת. <b>מילוי הצמאון האידיאלי הזה יורנו דעת במה להבחין בין האור האלהי לאור העולם החי ממקורו</b>, כלומר<b> האור האלהי מרוה אותנו את צמאוננו הנשגב אל הטוב המוחלט, הקיים במרומיו, והאור העולמי, ההולך ואור, ההולך ומתעלה, מחיי מקורו, ידשננו מהטוב של ההתעלות, של תגבורת הכח, של הוספת העילוי, שהננו לו כל כך צמאים ונכספים </b>– אנו עובדים בשני צירים במקביל: מחד, ההכרה בטוב אלוהי מוחלט שממלא אותנו בתחושת שגב, ומאידך הכרה בטוב שקיים בעולם הזה שממלא אותנו בסיפוק של התקדמות. שתי תשוקות אלו מלמדות על ההבחנה שבין השלמות האינסופית לבין המהלך האלוהי של התקדמות מתמדת בעולם. <b>לא נהיה לחוצים להשביר את צמאון המדע והטוב, כשהוא מקופל יחד ונושא את דעו על ההויה כולה לדעת את סוד האצילות המוסרי שבה, במסקנא יבשה, שההויה וההפסד היא המגמה האחרונה </b>– בעת שאנו מתבוננים על סוד המציאות המוסרית בהסתכלות הכפולה ('מקופלת') המוזכרת לעיל (של ידיעה בדבר טוב אלוהי אינסופי שמוחש אצלנו בהשתלמות מתמדת) – לא נגיע למסקנה עגמומית שהמציאות מסתכמת בסופו של דבר בקיזוז של רווח בהפסד, <b>מה שאנו מוצאים את עצמנו</b> ממסקנה כזו<b> נעלבים ונדהמים, מלאי שממון מפעולה הולכת וסובבת, המדאיבה את נפשנו בהאנחה של "אין כל חדש תחת השמש" </b>– כי מסקנה כזו גורמת לנו לתחושת עלבון ותסכול שלכאורה כל המהלך הטבעי מוביל לכלום ו"אין חדש תחת השמש. לא כך הדבר! אלא <b>הננו מתנשאים מעל להחזיון הפשוט שהחושים קולטים בחיצוניותם מההויה, הננו צועדים בצעדינו הרוחניים למעלה מן השמש, וגוזרים אנו, אין כל ישן, הכל פורח, הכל מתעלה, הכל מוסיף תמיד אור וחיים </b>– המבט המעמיק מזהה כיצד תמונת המציאות איננה רק מה שאנו קולטים בחושינו הגלויים, אלא הכל הולך ומתעלה מעבר למגבלות הטבע. על פי זה העולם איננו קבוע במקומו אלא נתון לשינויים מהותיים בכל רגע. <b>אין הרוח האצילי נופל גם בראותו, שהדרך של ההתעלות היא דרך מסובבת, שיש בה מעלות ומורדות, הליכות קדימה ונסיגות לאחור גדולות מאד, שגם הנה המורדות והנסיגות מלאות הנן רוח של עליה וקדמה </b>– ההיסטוריה האנושית וחיי האדם הפרטי מלאים עליות וירידות, אך גם הן חלק מהמהלך של התפתחותו המוסרית של העולם. <b>ההכרה של ההתפתחות, כשהיא הולכת ונגמרת, הולכת ונקלטת יפה בחיים המדעיים והמוסריים, כשהיא מתבכרת ויוצאת מידי בוסריותה, עד שאיננה נאכלת פגה, היא מעלה את רוח האדם אל מרומי האור האלהי </b>– "תורת ההתפתחות" (אבולוציה) שהתקבלה בחשיבה המדעית והמוסרית, כאשר יוצאת מבוסריותה ומתנערת מן הכשלים שמצויים בה, תוכל לסייע להבנת המוזכר לעיל; היינו היא<b> מקלטת בקרבו </b>של רוח האדם <b>את המגמה הפנימית של דעת אלהים, החפשית מכל חק וגבול, שבאוצר נשמתן של ישראל, שנתגלתה על ידי ההופעה האלהית המיוחדת לו, בתור הפרח היותר עליון של הזרחת אור נשמת האדם בקרב העמים כולם </b>– "תורת ההתפתחות" מאפשרת להבין את עיקרון התפתחותו ההדרגתית והאינסופית של העולם, התפתחות שבעומק העניין היא מטרתו של עם ישראל (היצור המפותח ביותר באנושות). <b>ההתפתחות התדירה תמלאנו שיקוף אידיאלי מוסרי על כל ההויה, ותביאנו לידי מילוי אור אלהי מדעי והכרתי כזה, המאחד את הוויתנו עם אור חי העולמים בתכלית הטוהר והמוסר, העז והגבורה בכל מילואם </b>– המבט המדעי הסוקר את התפתחות הבריאה משקף את ההתפתחות המוסרית שקיימת בבריאה ועד כמה אנו יכולים, בכל מעשה טוב, להיות שותפים עמה. נמצא ש<b>כבוד אלהים, העטוף בהיצירה הרחבה, בכל גוניה העשירים והשונים, מתודע אלינו, בזיוו האידיאלי, ההולך ומתגדל </b>– על ידי ההתגלות המדעית אנו יכולים לזהות מעט מ"כבוד א-לוהים", מרצון ה' הפרוס בבריאה הרחבה ומוביל את העולם לתיקונו. המשכו של מהלך זה תלוי בנו ועל כך אנו מתפללים: "<b>יתגדל ויתקדש שמיה רבא</b>" – שמו של אלוהים, היינו המוסריות האינסופית, הולכת ומתגדלת כל העת. 

<b>טבחשבונו של עולם ברור אין מקום לקובלנא של רע במציאות. אם המואסים ביש אומרים, ששאיפתם המוחלטת היא האפסיות, אם כן לציורם, ההעדר והשלילה הוא הטוב, שוב אין מה שאינו טוב. כל גריעות בעולם אינו כי אם מיעוט מציאות, או המעטת מציאות התפשטות של עצם המהות, החפץ במציאות והשלמתה, או במה ששייך לו באיזה יחש, מיעוט קנין, מיעוט דעת, מיעוט כבוד. וכל אלה באים לכלל מכאובים רק מיסוד השאיפה אל ההיות, והשאיפה להשלמת היש. ואם תהיה השאיפה המוחלטה של האושר השקיקה אל האפסיות, אז כל רע הרי הוא טוב, מפני שהוא יותר קרוב אל האפסיות. והדברים הולכים ומתעמקים, עד שאפילו ההרגשות של המכאובים הגופניים משתתקות, וחריפותם נטלת מהם, ובתגבורת הרעיון נעשים גם כן לדברים מענגים. אמנם לא ילך הקו בכל מהלכו. מפני שמוכרח החשבון למצות את מדתו, ולמצא שהיש הוא אושר, והמציאות היא טובה, ומפני שיקול זה כבר נערך כל צער ומכאוב במקומו והסכמתו הרגילה. אבל אז רואים בעין, שכל רע בעולם אינו כי אם טוב מועט לגבי השקיקה אל הטוב המרובה. וההסתגלות של ההבטה בכל חלק היותר דקיק של טוב שנמצא ברע גם כן הרי היא מגלה את אור האמת שבהויה, ורואים כי 'כל אשר עשה אלהים הוא טוב, וטוב מאד' (על פי בראשית א, לא). והרע המוסרי בעולם גם הוא, לולא הטוב הנשאף, להעלות את הכל להטוב המלא, וזהו הטוב המתהוה, הטוב העולה, הפורה, הטוב העצמי, המקורי, הטוב שיסודו וטובו עצור בו ומפכה ממנו במקוריותו, לולא זה האושר הגנוז, אז היתה העין רואה, שגם הרע המוסרי איננו כי אם טוב מועט. וכל רשעה אינה כי אם צדקה מוקטנת, אלא שאם היתה הסקירה הזאת מבוקרת, היה חפץ ההתעלות מתבטל. והיה העולם שמם מאשרו ועילויו, על כן רואים אנו את הרע המוסרי ברעתו, וזה גם כן צירוף של אמת בערכיו מפני התמעטות הטוב, ועמו יחד כבר גבול הוא כל ערך הרע, כל יסורין וכל מכאוב, כל קלון, וכל מיעוט, הבא בעקב החטא. אמנם בשכלול הרוח, בהתקבעות החפץ לעילוי שאינו פוסק מעצמיות תוכנו, אז אין פחד מכל רע, וממילא מוסקר העולם וכל מלואו בטובו השלם, ביסוד מציאותו הרחבה והמלאה, ועץ הדעת טוב ורע נהפך כולו לעץ החיים, מעמק שרשו ויניקת לשדו עד ראש צמרתו, ציציו עליו ופרחיו, "והיה פריו למאכל ועלהו לתרופה" (יחזקאל מז, יב). והשקפת טוב עליון זה נשקפת מנשמתא דנשמתא דאורייתא, ששולחת בגניזה את ניצוציה לכל הדבקים באור ד', המתאוים לגאות ד', האומרים יגדל שם ד', מעל כל שם פעל ומלה, מעל כל ניב הגה והגיון. מעל כל שרעף מחשב והגיג, "לך דומיה תהילה" (תהילים סה, ב), "הודו לד' כי טוב כי לעולם חסדו" (תהילים קלו, א). לקובלנא </b>– לתלונה;<b> גריעות </b>– חיסרון;<b> ההיות </b>– הקיום;<b> השקיקה </b>– השאיפה;<b> וההסתגלות </b>– וההתרגלות;<b> דקיק </b>– דק;<b> הנשאף </b>– ששואפים אליו;<b> עצור </b>– גנוז;<b> גבול </b>– כלול בגבולו;<b> קלון </b>– בושה;<b> החפץ </b>– הרצון;<b> לשדו </b>– מעיינו;<b> ציציו </b>– ניצניו;<b> המתאוים </b>– השוקקים;<b> ניב </b>– ביטוי;<b> שרעף מחשב </b>– מחשבה עפה;<b> והגיג </b>– והיגיון.
<b>בחשבונו של עולם ברור אין מקום לקובלנא של רע במציאות </b>– אם מחשבים בצורה שיטתית ועמוקה את התופעות בעולם, מגיעים למסקנה שמצד האמת אין מקום לתלונה על מציאותו של הרע בעולם.<b> אם המואסים ביש אומרים, ששאיפתם המוחלטת היא האפסיות, אם כן לציורם, ההעדר והשלילה הוא הטוב, שוב אין מה שאינו טוב </b>– גם לפי התפיסה (הבודהיסטית) הקיצונית ביותר הטוענת שפסגת האושר טמונה בהעדר המציאות ובתחושת אפסיות ('התאיינות'), אין דבר בעולם שאיננו טוב; הכיצד? <b>כל גריעות בעולם אינו כי אם מיעוט מציאות, או המעטת מציאות התפשטות של עצם המהות, החפץ במציאות והשלמתה, או במה ששייך לו באיזה יחש, מיעוט קנין, מיעוט דעת, מיעוט כבוד </b>– כל תחושת חיסרון בחיים הוא עקב אובדן מציאות כלשהי – או באובדן מהותי (מוות למשל) או באובדן של אובייקט מסוים (רכוש, חכמה, כבוד),<b> וכל אלה באים לכלל מכאובים רק מיסוד השאיפה אל ההיות, והשאיפה להשלמת היש </b>– ומדוע אובדנים אלו גורמים לנו לתחושת כאב? מפני שקיימת בנו שאיפה לחיות בצורה מלאה יותר ויותר, <b>ואם תהיה השאיפה המוחלטה של האושר השקיקה אל האפסיות, אז כל רע הרי הוא טוב, מפני שהוא יותר קרוב אל האפסיות </b>– ולכן, גם לשיטת אלו השואפים להגיע אל האפסיות, כל חיסרון ורע מקרב אותם יותר אל שאיפתם להתאיין (שהיא מבחינתם דבר טוב), ואם כן גם לפיהם אין רע באמת; <b>והדברים הולכים ומתעמקים, עד שאפילו ההרגשות של המכאובים הגופניים משתתקות, וחריפותם נטלת מהם, ובתגבורת הרעיון נעשים גם כן לדברים מענגים </b>– המעמיקים בתפיסה זו מסוגלים לאהוב אפילו את הייסורים והסבל (שכן הם מקרבים אותו להעדר המוחלט), והם מגיעים לסוג של שלוות נפש. <b>אמנם לא ילך הקו בכל מהלכו </b>– כיוון חשיבה זו אינו כמובן האמת השלמה,<b> מפני שמוכרח החשבון למצות את מדתו, ולמצא שהיש הוא אושר, והמציאות היא טובה, ומפני שיקול זה כבר נערך כל צער ומכאוב במקומו והסכמתו הרגילה </b>– תורת ישראל והאינטואיציה הבריאה של האדם ממאנים לקבל גישה זו, והרצון הטבעי של האדם להוסיף חיים ואושר אינם דמיון שווא אלא נובעים מתוך אמון בחיים (ואזי הכאב ובצער מקבלים את מקומם הראוי כדברים שליליים). על פי זה חזרה הקושיה – כיצד ניתן להכיל בנפש את החסרונות הרבים שבמציאות?<b> אבל אז רואים בעין, שכל רע בעולם אינו כי אם טוב מועט לגבי השקיקה אל הטוב המרובה </b>– אולם מבט יהודי מבחין שכל הרע במציאות הוא בטל בשישים מול כמות הטוב שיש בעולם, <b> וההסתגלות של ההבטה בכל חלק היותר דקיק של טוב שנמצא ברע גם כן הרי היא מגלה את אור האמת שבהויה </b>– ויתרה מזאת, גם בתוך הרע מסתתר ניצוץ דקיק של טוב שמביא בסופו של דבר טוב שלם יותר, דווקא החסרונות דוחפים את התקדמות הטוב בעולם; <b>ו</b>אזי <b>רואים</b>, כדברי הפסוקים, ש"<b>כי כל אשר עשה אלהים הוא טוב</b>" – מצד שהטוב מרובה על הרע, <b>ו</b>"<b>טוב מאד</b>" – מצד שגם הרע מאתגר את הטוב להפוך אותו להיות טוב מאד. <b>והרע המוסרי בעולם גם הוא, לולא הטוב הנשאף, להעלות את הכל להטוב מלא, וזהו הטוב המתהוה, הטוב העולה, הפורה, הטוב העצמי, המקורי, הטוב שיסודו וטובו עצור בו ומפכה ממנו במקוריותו</b> – גם כשאנו מוצאים חטאים מוסריים בעצמנו ובעולם יש להתייחס אליהם בפרופורציה נכונה, כי עצם תחושת החטא נובעת מכך שיש לנו שאיפה אל הטוב המקורי שגנוז במקור המציאות, ו<b>לולא זה האושר הגנוז, אז היתה העין רואה, שגם הרע המוסרי איננו כי אם טוב מוחלט</b>, <b>וכל רשעה אינה כי אם צדקה מוקטנת </b>– ולולי השאיפה העמוקה שלנו לשלמות מוסרית לא היינו מרגישים את מרירות החיסרון, ואף היינו מאושרים מהטוב הגדול שכן קיים בתוכנו. <b>אלא שאם היתה הסקירה הזאת מבוקרת, היה חפץ ההתעלות מתבטל והיה העולם שמם מאשרו ועילויו </b>– אלא שאם האדם היה מתרכז בטוב שטמון בו תמיד, גם לאחר הנפילה, היה הוא משתדל פחות להשתפר ולהתקדם מבחינה מוסרית; <b>על כן רואים אנו את הרע המוסרי ברעתו </b>– ולכן יצר בנו הקב"ה תחושת סלידה מן הרע והחטא, <b>וזה גם כן צירוף של אמת בערכיו מפני התמעטות הטוב, ועמו יחד כבר גבול הוא כל ערך הרע, כל יסורין וכל מכאוב, כל קלון, וכל מיעוט, הבא בעקב החטא </b>– אמנם תחושות אלו אף הן חלק מזיקוק האמת בעולם, כי הכרת הרע ותחושת הבושה והחיסרון שבאות בעקבותיו גורמות לנו להיות טובים יותר. <b>אמנם בשכלול הרוח, בהתקבעות החפץ לעילוי שאינו פוסק מעצמיות תוכנו, אז אין פחד מכל רע, וממילא מוסקר העולם וכל מלואו בטובו השלם, ביסוד מציאותו הרחבה והמלאה </b>– הייסורים והכאב המוסרי והממשי מעוררים כאמור את האדם מתרדמתו לתקן מעשיו, אמנם ככל שאדם מתעלה ומתקן דרכיו תחושות התסכול כבר אינן כל כך מאיימות ומפחידות. המבט על העולם מקבל תפנית והאדם מכיר שהמציאות אמנם מלאה בחטאים ובכישלונות אולם הללו נם חלק מתיקונה השלם. <b>ו</b>זוהי המשמעות העמוקה של דברי הקבלה ש"<b>עץ הדעת טוב ורע</b>" שמוזכר בפרשת בראשית<b> נהפך כולו ל</b>"<b>עץ החיים</b>" – "עץ הדעת טוב ורע" הוא ביטוי לכך שהמציאות מעורבבת מטוב ומרע, אמנם כאשר אנו מעמיקים ביסוד הרע אנו מוצאים שגם הוא טוב. בכך אנו מאחדים את כל התופעות בעולם למקור אחד – "עץ החיים" ש<b>מעמק שרשו ויניקת לשדו עד ראש צמרתו, ציציו עליו ופרחיו, "והיה פריו למאכל ועלהו לתרופה" </b>– למציאות אחדותית אחת, מלמעלה ועד למטה, שכולה מאכל ורפואה. <b> והשקפת טוב עליון זה נשקפת מנשמתא דנשמתא דאורייתא </b>– סקירה עמוקה זו גנוזה בלימוד נשמת התורה (חכמת הנסתר),<b> ששולחת בגניזה את ניצוציה לכל הדבקים באור ד', המתאוים לגאות ד', האומרים יגדל שם ד', מעל כל שם פעל ומלה, מעל כל ניב הגה והגיון מעל כל שרעף מחשב והגיג </b>– שהדבקים בחכמה זו מכירים כיצד המוסר והטוב ("שם ה'") מתרומם מעבר לכל ביטויי העולם הזה המוגבלים; <b>"לך דומיה תהילה", "הודו לד' כי טוב כי לעולם חסדו" </b>– ההודאה לה' עולה בדממה, מעבר למילים ולמחשבות האנושיות.



<b>קדושת הזמנים מגלה את הטוב העליון, ממקור הודאת השבת נשאב הכל, מ"טוב להודות לד'" (תהילים צב, ב), מתוד שהם מתגלים בכל מועד ורגל, בתור חלקים מהטוב העליון, השמחה מוצאה בהם את מקומה. מה שבכללות, חל העונג יותר. ישראל יודע כי טוב ד', יודע הוא מחמדה הגנוזה שבאוצר העליון, 'שבבית גנזיו של הקב"ה' (על פי שבת י, ב). והרגלים מגלים את ידיעה זו. מרוממים את כח הפועל של האדם, משוים אותו לקונו בשיפור ההויה. "'יראה כל זכורך' (דברים טז, טז),וכדרך שבא לראות כך בא לראות" (חגיגה ב, א). והם שתי ידיעות, הטוב המוחלט, שהשמחה והעונג נובעים ממנו, וההטבה, שהאדם הולך ומטיב את הכל, בשייכותו לההויה כולה, הוא מעלה אותה, הוא משפרה, במצות ד', במה שהוא מקיים דבר ד', ובמה שדעתו וחפצו קשור בחפץ ד', "אל עליון קונה שמים וארץ" (בראשית יד, יט). גדול הוא אור החסד בעולם, גדולה היא השמחה במעונותיה, גדול הוא האור והעדן במקום שהוא חונה שם. ולעומת זה גדול תהום החושך, העצב והיגון. נוטל האדם אורות שמחה וגדולה ומפזרם בתהומות ומחשכים, והם מאירים שם, ומשמחים המון בריות לאין תכלית. ומיד עולים הם ואורותיהם עמהם, בעפיפה וטיסה צוהלת. ברנה ובזמרה ובעליצות, למקום האורה והעדנים, ושם שמחה על שמחה נוספת, ובחדרי לבו של אדם, בחוש המשורר שבו, נחלי עדן ושמחות קדושות מתגלות, ונדיבות הרוח הולכת ועולה, וגבורת הנשמה מאדרת, והכל נאדר, והכל נחבק באהבה, צפרים משוררות, וילדים מתמלאים גיל, עגומי נפש מתפכחים, גבורי לב הולכים ועצביהם מתחבשים, ויסוד החיים הולך ומפעם בעולם. לשד העדינות שבכל תלוי הוא בשפעת עדנת חפצו הפנימי של האדם בטוב, בהקבעתו על נפשו וכל מהות חייו את חותם הטוב. רבו מאד פרטי הטוב, עצמו הצבעים, שכללותם ופרטיהם הולכים ומתבלטים במצות, בתורה, בהגיון תפלה ותודה, ביחודי מחשבה ויחודי שמות של קדושי עליון, המתעלים על כל, ומעלים את כל. "אשרי העם שככה לו אשרי העם שד' אלהיו" (תהילים קמד, טו).שבכללות </b>– כללי יותר;<b> מחמדה </b>– מהטובה;<b> הגנוזה </b>– הטמונה;<b> ההויה </b>– המציאות;<b> וחפצו </b>– ורצונו;<b> במעונותיה </b>– במקומותיה;<b> והעדן </b>– והעונג העדין;<b> תהום </b>– עומק;<b> בעפיפה </b>– במעוף;<b> מאדרת </b>– מעצימה (מלשון 'אדיר');<b> עגומי </b>– עצובי;<b> ועצביהם מתחבשים </b>– וכאביהם מתרפאים;<b> לשד </b>– מעיין, מקור.
<b>
קדושת הזמנים מגלה את הטוב העליון </b>– זמני הקודש, שבת וימים טובים, חושפים את הטוב העליון בחיינו; בכל זמן מופיע ערך רוחני אחר:<b> ממקור הודאת השבת נשאב הכל</b>, מדברי המזמור: "<b>טוב להודות לד'</b>" – שבת היא רומזת לעונג שיתגלה לעתיד ("וקראת לשבת עונג"), ולכן בספר תהילים משורר דוד על השבת: "טוב להודות לה'", שמתוך העונג שבה חשים הודאה שלמה ומלאה. המועדים לעומת זאת הם זמן השמחה ("ושמחת בחגיך"): <b>מתוך שהם </b>– הזמנים,<b> מתגלים בכל מועד ורגל, בתור חלקים מהטוב העליון, השמחה מוצאה בהם את מקומה </b>– המועדים הם זמן השמחה מפני שהם מגלים חלקים מהטוב האלוהי (לעומת השבת שהיא המקור השלם של הטוב); העיקרון הוא:<b> מה שבכללות, חל העונג יותר </b>– השבת איננה מציינת אירוע היסטורי מסוים אלא מרוממת את האדם לעונג על מחשבת ה' הכללית שמובילה את הבריאה לייעודה. במועדים לעומת זאת, אנו נפגשים עם הרצון האלוהי המופיע בהיסטוריה בזמן מסוים, זהו אמנם "משמח" אולם לא "מענג". <b>ישראל יודע כי טוב ד', יודע הוא מחמדה הגנוזה שבאוצר העליון, ש'בבית גנזיו של הקב"ה' </b>– עם ישראל יודע בכוח על האוצר הגנוז ביום השבת (מה שמביא לעונג),<b> והרגלים מגלים את ידיעה זו. מרוממים את כח הפועל של האדם, משוים אותו לקונו בשיפור ההויה </b>– ואילו המועדים מגלים זאת בפועל, בכך שבמצוותיהם אדם מתדמה לבורא בשיפור המציאות (מה שמביא לשמחה). לכם במועד מוזכר ש"<b>יראה כל זכורך</b>", ודורשים חז"ל: <b>"וכדרך שבא לראות כך בא לראות</b>" – במועדים ה' רואה את ישראל, אך מצפה שישראל גם יראו אותו, כלומר, יזכרו בהתגלות המופלאה שלו בהיסטוריה ויממשו אותה בחייהם בהווה. <b>והם שתי ידיעות, הטוב המוחלט, שהשמחה והעונג נובעים ממנו, וההטבה, שהאדם הולך ומטיב את הכל, בשייכותו לההויה כולה, הוא מעלה אותה, הוא משפרה, במצות ד', במה שהוא מקיים דבר ד', ובמה שדעתו וחפצו קשור בחפץ ד', אל עליון קונה שמים וארץ </b>– השבת מחדדת בקרבנו את ההבנה שהעולם טוב וצועד לטוב נפלא. המועדים מחזקים בנו את ההכרה שאנו שותפים להתממשות טוב זה בהיסטוריה, על ידי קיום המצוות ובהשוואת רצוננו לרצון ה'. <b>גדול הוא אור החסד בעולם, גדולה היא השמחה במעונותיה, גדול הוא האור והעדן במקום שהוא חונה שם. ולעומת זה גדול תהום החושך, העצב והיגון </b>– כל כך הרבה טוב, שמחה, חכמה ואושר טמון בעולם ולעומת זאת כל כך הרבה תסכול, עצבות וייאוש יכולים למלא את הלב. <b>נוטל האדם אורות שמחה וגדולה ומפזרם בתהומות ומחשכים, והם מאירים שם, ומשמחים המון בריות לאין תכלית </b>– על הצדיקים שתודעתם מפותחת וחייהם רוויים בשמחה ועונג, מוטלת המשימה לחשוף טוב זה לאנושות כולה. <b>ומיד עולים הם ואורותיהם עמהם, בעפיפה וטיסה צוהלת, ברנה ובזמרה ובעליצות, למקום האורה והעדנים, ושם שמחה על שמחה נוספת, ובחדרי לבו של אדם, בחוש המשורר שבו, נחלי עדן ושמחות קדושות מתגלות, ונדיבות הרוח הולכת ועולה, וגבורת הנשמה מאדרת, והכל נאדר, והכל נחבק באהבה, צפרים משוררות, וילדים מתמלאים גיל, עגומי נפש מתפכחים, גיבורי לב הולכים ועצביהם מתחבשים, ויסוד החיים הולך ומפעם בעולם </b>– על ידי השפעת הצדיקים על העולם הכל מתמלא אופטימיות ותקווה, הפרספקטיבה משתנה, הנשמה מתעצמת, העצבות והכאבים נרפאים. <b>לשד העדינות שבכל תלוי הוא בשפעת עדנת חפצו הפנימי של האדם בטוב, בהקבעתו על נפשו וכל מהות חייו את חותם הטוב </b>– מקור העדינות והעונג בעולם הוא ההתרכזות הנפשית של האדם ברצון הטוב שקיים בקרבו. ככל שהאדם ישקיע זמן ומחשבה בנקודה זו כך כל מרחב החיים ישתנה.<b> רבו מאד פרטי הטוב, עצמו הצבעים, שכללותם ופרטיהם הולכים ומתבלטים במצות, בתורה, בהגיון תפלה ותודה, ביחודי מחשבה ויחודי שמות של קדושי עליון, המתעלים על כל, ומעלים את כל </b>– לימוד תורה, קיום מצוות, תפילה וייחודי המקובלים – כל אלה נוגעים בנקודה היסודית של הטוב שקיימת באדם; "<b>אשרי העם שככה לו אשרי העם שד' אלהיו</b>". 



<b>סדר בעֹמֶקהָרַעיאחכמת הרזים מבארת את הממשיות של הרוחניות לכל ערכיה, מתארת את היש בכל אופיו, את הטוב ואת הרע בכל מילואיהם. ובאספקלריא של קודש בהירה רואים אנו, שעומק הטוב הוא המסבב את עומק הרע, כדי שיתעמק הטוב גם כן על ידי הרע, ויהיה בכל מילואו וטובו היותר שלם. ובשביל כך יש מציאות של שאיפת הרע בכל היקום, הרע המוסרי, והרע המעשי. שאיפת חורבן העולם ישנה במציאות לכל ערכיו, כמו שישנה שאיפת בנינו, התעלותו ושכלולו. עצת ד' העליונה היא לסור ממוקשי רע, ולהעלות את האדם ואת העולם ממעמקי הרע אל מרומי הטוב. ולזה נועד העולם והאדם. ולזה נועד גם הרע עצמו. שבתור מהות מצוי עצמי, בפנימיותו, יתעלה גם הוא ויתהפך לטוב, על ידי מה שיכיר את שאיפת הרע שבו מכוונת אל השכלול הכללי של הטוב. וענפי הרע, שסרו ביסוד משאיפת שכלול הטוב, הרי הם באמת רק מציאות מדומה. שהופעתם אפילו לעצמם אינה זורחת כי אם כל זמן שלא נתגלה אור הטוב, המתגלה בכל הודו גם ממעמקי הרע. אבל אחר ההתגלות הזאת, הרשעה, הסרה בעיקר עומק מהותה משכלול הטוב, מתגלה שאינה מהות מצויה כלל, ורוח הטומאה עוברת מן הארץ, "והאלילים כליל יחלף" (ישעיהו ב, יח), "ונשגב ד' לבדו ביום ההוא" (שם שם, יב). ברוח האדם, ברצונו, בשכלו ובכל הופעותיו, ספוגה היא התמצית של הטוב והרע הכללי, המתגלה בההויה כולה, ואין לתאר כמה גדולה היא פעולתו של האדם על צחצוח היש ושכלולו. ודאי לא יוכל כל שכל מוגבל לשער את עומק החזיון הזה גם בכללותו, וקל וחומר לתארו לפרטיו, וקל וחומר עוד להנהיג סדר חיים, החודר את כל מערכות הטוב והרע, שהוא מיושר ומכוון להרס את כל בנין הרע, ולשכלל את בנין הטוב, בנשמת האדם, ברצונו, במהותו הפנימית, בשאיפתו הפרטית והכללית, ולא עוד אלא להשפיע מרוחו על רוח העולם, על השאיפה המציאותית וכחותיה, עד כדי התהפכות של נטיה פנימית במעמקי הרע אל מרומי הטוב. משאיפת הריסה, חורבן, החשכה והשפלה, לשאיפת בנין, קוממות, הארה והתרוממות.הרזים </b>– הסודות;<b> ובאספקלריא </b>– ובמראה, ובמבט;<b> מדומה </b>– דמיונית;<b> הודו </b>– פארו;<b> בההויה </b>– במציאות;<b> צחצוח </b>– ניקוי;<b> ושכלולו </b>– ושיפורו;<b> החזיון </b>– המראה;<b> מרומי </b>– פסגות. 
<b>חכמת הרזים מבארת את הממשיות של הרוחניות לכל ערכיה, מתארת את היש בכל אופיו </b>– חכמת הנסתר חושפת את העומק הרוחני העומד מאחורי תמונת המציאות הגלויה; <b>את הטוב ואת הרע בכל מילואיהם </b>– ניתן לחלק את המתרחש בעולמנו לשניים: אירועים טובים ואירועים רעים, והמבט הפנימי מזהה את השורש הרוחני המחולל אירועים אלו. <b>ובאספקלריא של קודש בהירה רואים אנו, שעומק הטוב הוא המסבב את עומק הרע, כדי שיתעמק הטוב גם כן על ידי הרע, ויהיה בכל מילואו וטובו היותר שלם </b>– ובהסתכלות רוחנית בהירה אנו מבחינים ששורשו הרוחני של הטוב נמצא מעל שורש הרע, שכן הוא המחולל אותו כדי שהטוב יהיה יותר משמעותי בעולם.<b> ובשביל כך יש מציאות של שאיפת הרע בכל היקום, הרע המוסרי, והרע המעשי </b>– על פי זה ברור שאמנם יש הרבה תופעות רעות במציאות, הן דעות רעות והן מעשים רעים – אך כולם יונקים ממקור הטוב; <b>שאיפת חורבן העולם ישנה במציאות לכל ערכיו, כמו שישנה שאיפת בנינו, התעלותו ושכלולו </b>– כשם שהמציאות שואפת אל הטוב כך ישנה שאיפה במציאות אל הרע, אולם<b> עצת ד' העליונה היא לסור ממוקשי רע, ולהעלות את האדם ואת העולם ממעמקי הרע אל מרומי הטוב. ולזה נועד העולם והאדם </b>– המטרה הכללית של ריבונו של עולם היא תיקון והתעלות העולם. לפעמים צריך לצורך כך בחורבן ובמוות, אך כל זאת נועד כדי להביא את העולם אל הטוב. <b>ולזה נועד גם הרע עצמו שבתור מהות מצוי עצמי, בפנימיותו, יתעלה גם הוא ויתהפך לטוב, על ידי מה שיכיר את שאיפת הרע שבו מכוונת אל השכלול הכללי של הטוב </b>– לעתיד, כל כוחות ההרס והחורבן יתהפכו לטוב גמור על ידי שיתברר שכוחות אלה מכוונים במהותם אל הטוב. <b>וענפי הרע, שסרו ביסוד משאיפת שכלול הטוב, הרי הם באמת רק מציאות מדומה </b>– יתברר שהמהות של כוחות הרע היא טובה ואילו גילויים הרע, שסטה מן השורש, הוא רק אשליה;<b> שהופעתם אפילו לעצמם אינה זורחת כי אם כל זמן שלא נתגלה אור הטוב, המתגלה בכל הודו גם ממעמקי הרע </b>– כאשר יתגלה כיצד התופעות הרעות מובילות אל הטוב, נוכל גם להבין את המהות החיובית של התופעות הללו (שהיא העצמיות האמיתית שלהן). <b>אבל אחר ההתגלות הזאת, הרשעה, הסרה בעיקר עומק מהותה משכלול הטוב, מתגלה שאינה מהות מצויה כלל </b>– ולאחר שיובנו הנתונים הללו, יתברר שהרע בעצם לא היה כלל במציאות (אלא רק כאשליה שנועדה לאתגר את הטוב). על מצב זה כבר בשרו הנביאים שלעתיד לבוא <b>רוח הטומאה עוברת מן הארץ</b>, "<b>והאלילים כליל יחלף</b>"; "<b>ונשגב ד' לבדו ביום ההוא</b>". <b>ברוח האדם, ברצונו, בשכלו ובכל הופעותיו, ספוגה היא התמצית של הטוב והרע הכללי, המתגלה בההויה כולה </b>– הטוב והרע, הכוחות היסודיים המפוזרים בכל המציאות, מתרכזים בנפש האדם;<b> ואין לתאר כמה גדולה היא פעולתו של האדם על צחצוח היש ושכלולו </b>– ככל שהאדם מחזק את הצדדים הטובים באישיותו, בתובנות נכונות, בהרגשות טהורות וברצון טוב, כך הוא משפיע טוב על המציאות בכלל; ולהיפך. <b>ודאי לא יוכל כל שכל מוגבל לשער את עומק החזיון הזה גם בכללותו, וקל וחומר לתארו לפרטיו </b>– תובנה זו היא תולדה של השראה נבואית, תובנה פילוסופית-אנושית לא תוכל לחדור ולהבין את העיקרון שהרע מביא בעצם את הטוב (ומהו תפקיד האדם בתהליך הזה), ובוודאי שלא תוכל לתאר זאת לפרטים;  <b>וקל וחומר עוד להנהיג סדר חיים, החודר את כל מערכות הטוב והרע, שהוא מיושר ומכוון להרס את כל בנין הרע, ולשכלל את בנין הטוב, בנשמת האדם, ברצונו, במהותו הפנימית, בשאיפתו הפרטית והכללית </b>– ובוודאי שחשיבה אנושית לא תוכל להדריך את האדם כיצד יגביר את השייכות העמוקה שלו, בכל רבדי חייו, אל הטוב. התורה לעומת זאת אכן מלמדת כל אלה את האדם, <b>ולא עוד אלא להשפיע מרוחו על רוח העולם, על השאיפה המציאותית וכחותיה, עד כדי התהפכות של נטיה פנימית במעמקי הרע אל מרומי הטוב, משאיפת הריסה, חורבן, החשכה והשפלה, לשאיפת בנין, קוממות, הארה והתרוממות </b>– מבטה העמוק של התורה מזהה כי מאחורי השאיפה של הבריות השונות לרע מסתתרת שאיפה פנימית אל הטוב, ולכן גם ניתן להסב את הכוחות הרעים שבמציאות מהרס וחורבן – לשאיפת תיקון והתקדמות. 



<b>הטוב והרע ביסודו הוא הרבה יותר נשגב מהמתגלה ממנו בחיי האדם, היחידי והחברותי. אמנם התוכן המתגלה בחיים הוא מסתעף מהעצמיות של הטוב והרע, אבל יסודו העליון, הטומאה והטהרה, הוא המושקף בחזון קודש, שההדרכות האלהיות פונות אליו. ולפעמים יש שהרע התחתיתי הוא רק רע חיצוני, והוא ספוג טוב עצמי, ולהיפך שהטוב התחתיתי הוא רק טוב שטחי וחיצוני, אבל ספוג הוא ברע עצמי עליון פנימי. ומוצאים אנחנו בזה, שהאמונה והקדושה הוא יסוד ושרש הכל, והוא מלא עצמיות, ונותן חיים ותקוה, בנין והתקיימות הרבה יותר מכל תוכן תרבותי מוסרי שהאדם יכול לסמנו. אמנם להיות מוכשר לחיים כאלה, שעל פי היסוד העליון הם מכוננים, צריך על זה מחצב עם מיוחד, וזהו הרז העליון שבאומת ישראל.נשגב </b>– נעלה, גבוה;<b> מסתעף </b>– מתפרט;<b> המושקף </b>– הנראה;<b> התחתיתי </b>– הנמוך, המתגלה;<b> מכוננים </b>– מייסדים;<b> מחצב </b>– גזע שורשי;<b> הרז </b>– הסוד. 
<b>הטוב והרע ביסודו הוא הרבה יותר נשגב מהמתגלה ממנו בחיי האדם, היחידי והחברותי </b>– הטוב והרע שאנו נחשפים אליהם בחיי האדם הפרטי הוא רק התגלות והופעה חלקית של הטוב והרע היסודיים העומדים בשורשי המציאות. <b>אמנם התוכן המתגלה בחיים הוא מסתעף מהעצמיות של הטוב והרע, אבל יסודו העליון, הטומאה והטהרה, הוא המושקף בחזון קודש, שההדרכות האלהיות פונות אליו </b>– בחיי היומיום אנו נפגשים עם הטוב והרע המתגלים בעולם, אולם בעת שאנו לומדים תורה ומשקיפים על המציאות במבט של קודש אנו מקבלים הדרכות כיצד לכוון את חיינו אל הטוב המוחלט והשורשי, ולהתרחק מן הרע השורשי. <b>ולפעמים יש שהרע התחתיתי הוא רק רע חיצוני, והוא ספוג טוב עצמי, ולהיפך שהטוב התחתיתי הוא רק טוב שטחי וחיצוני, אבל ספוג הוא ברע עצמי עליון פנימי </b>– בהתאם לזאת, התורה תחשוף לנו שלעיתים מה שנגלה כרע במציאות, זהו רק מצידו הגלוי (התחתיתי) אולם שורשו הוא טוב (למשל שחיטת קורבנות שנדמית כאכזרית אולם היא חלק מתביעה אל טוב נשגב), ולהיפך – מה שנדמה כטוב חיצוני מסתיר רוע שורשי.<b> ומוצאים אנחנו בזה, שהאמונה והקדושה הוא יסוד ושרש הכל, והוא מלא עצמיות, ונותן חיים ותקוה, בנין והתקיימות הרבה יותר מכל תוכן תרבותי מוסרי שהאדם יכול לסמנו </b>– העריגה של האדם אל א-א-לוהים, אל הנשגב מכל, מיישרת את האדם ומכוונת אותו אל שורש הטוב. כל תוכן אנושי, גם אם הוא מצליח ליצור סדרי חיים חברתיים מתוקנים, משאיר את האדם ללא חיבור עמוק אל הכלל. נמצא שהתורה מעלה את רוח האדם יותר מכל תפיסה חברתית אנושית. <b>אמנם להיות מוכשר לחיים כאלה, שעל פי היסוד העליון הם מכוננים, צריך על זה מחצב עם מיוחד, וזהו הרז העליון שבאומת ישראל </b>– אמנם לצורך חיים מעין אלו, צריך את עם ישראל, גזע לאומי מיוחד שיהיה מוכשר לבשר בעולם את בשורת האמונה והמוסר העליונים הטמונים בו.  

<b>יגכשם שאנו רואים את הרשעה באדם הפרטי או בחיי החברה האנושית, ואנו מוצאים שבכל שלילותה ורעתה יש לה תפקיד, אמנם תפקיד עובר, יש ברשעה אומץ מיוחד, תוקף הרצון ועומק חיים, שהם תוכנים נדרשים לשכלל בהם את היושר והטוב, ובטוחים אנו, שסוף כל סוף תעבור הרשעה, וישוכלל האדם, ותשתכלל החברה, ואז יעמד הכל על בסיס הטוב, והרשעה תכלה, ותשוקת הרע, הזעם, הרצח, הגסות, וכל סעיפיהם יכלו כעשן, כן הוא בכלל העולם. אין ספק שיש כח רשעתי שואף רע, העושה תסיסה בעולם, והוא שליט ומלא עז, כל ימי הרע, כל הזמן שהעולם צריך לתסיסה הרעה, שואף הוא הרשע העולמי, וכל אגפיו, לאבד ולכלות, לזהם ולטמא, להחשיך ולהאפיל, להפריד ולפוצץ, והוא מאריך ברעתו, עד עת קץ, עד אשר ישוכלל העולם, עד אשר רוח חדשה, רוח חיים טהורים, יפוח על בני אדם, ונשמות קדושות יתעוררו לפעולת ישועת אמת, "ויחסנון מלכותא קדישי עליונין" (דניאל ז, יח). וכל האמור בדברי חכמים וחידותם על דבר הרשעה ומציאותה, על דבר תקפה ועזה הזמני, על דבר כליונה והמחותה באחרית הימים, הכל "רשום הוא בכתב אמת" (שם י, כא).אומץ </b>– כוח;<b> תוקף </b>– חוזק;<b> וישוכלל </b>– וישתפר;<b> תכלה </b>– תעלם;<b> סעיפיהם </b>– פרטיהם;<b> עז </b>– עוצמה;<b> יפוח </b>– ינשוב;<b> והמחותה </b>– והריסתה.
<b>כשם שאנו רואים את הרשעה באדם הפרטי או בחיי החברה האנושית, ואנו מוצאים שבכל שלילותה ורעתה יש לה תפקיד, אמנם תפקיד עובר </b>– סקירה מעמיקה הבוחנת את החברה האנושית מלמדת שיש גם לנטייה האנוכית תפקיד (זמני) בחיי האדם וההיסטוריה. הנטייה לדאגה עצמית על חשבון הזולת תרכז את עיקר מאמציו של האדם בפיתוח ושכלול כישרונותיו האישיים; <b>יש ברשעה אומץ מיוחד, תוקף הרצון ועומק חיים, שהם תוכנים נדרשים לשכלל בהם את היושר והטוב </b>– על ידי עזיבת הצו המוסרי האדם מרוכז בעצמו במלא המרץ ופנוי לחשוף את אשר במעמקי לבבו בחופשיות גדולה יותר, ובטווח ארוך משכלל בכך את היושר והטוב. <b>ובטוחים אנו, שסוף כל סוף תעבור הרשעה, וישוכלל האדם, ותשתכלל החברה, ואז יעמד הכל על בסיס הטוב, והרשעה תכלה, ותשוקת הרע, הזעם, הרצח, הגסות, וכל סעיפיהם יכלו כעשן, כן הוא בכלל העולם </b>– בסופו של דבר יבין האדם שהעמידה על עצמיותו איננה סותרת את המוסר ואת הדאגה לכלל, אז יעבור זמנה של הרשעה האנושית והדבר ישליך גם על שורשיו הרוחניים של העולם. <b>אין ספק שיש כח רשעתי שואף רע, העושה תסיסה בעולם, והוא שליט ומלא עז, כל ימי הרע, כל הזמן שהעולם צריך לתסיסה הרעה, שואף הוא הרשע העולמי, וכל אגפיו, לאבד ולכלות, לזהם ולטמא, להחשיך ולהאפיל, להפריד ולפוצץ, והוא מאריך ברעתו </b>– המציאות זקוקה לכוח תוסס, מלא עוצמה, על מנת לפתח את העולם, וכל עוד נצרך הוא – הרשע מצוי בחיינו; <b>עד עת קץ, עד אשר ישוכלל העולם, עד אשר רוח חדשה, רוח חיים טהורים, יפוח על בני אדם, ונשמות קדושות יתעוררו לפעולת ישועת אמת </b>– אמנם לעתיד רוח הצדק היא שתנשב בעולם, הצדיקים הם אלה שיכתיבו את הרוח המעצבת את התרבות; <b>"ויחסנון מלכותא קדישי עליונין" </b>– וירשו את מלכות הקדושים העליונים. <b>וכל האמור בדברי חכמים וחידותם על דבר הרשעה ומציאותה, על דבר תקפה ועזה הזמני, על דבר כליונה והמחותה באחרית הימים, הכל "רשום הוא בכתב אמת" </b>– החזון של חכמים המתאר את מותו של היצר הרע איננו פנטזיה אוטופית, אלא נובע מהעמקה במסורת הנטועה בכתבי הקודש, המשקפת את אמיתת המציאות.  

<b>ידמציאות הרע העולמי, בין הכללי בין הפרטי, בין המוסרי בין המעשי, בכל תאור שהוא נמצא, כשאנו סוקרים אותו בהכללתו ובפרטיו, אנו מוצאים בו סידור אורגניות ובנין, ואי אפשר ליחסו אל המקרה. זאת היא הנחה אחת, שממנה באים המסתכלים להכיר את יסוד הרע שבמציאות בתור כח פועל, וממילא משכיל וחי, ובאים מזה להכרת פרטיו ודרגאותיו. ולא עוד אלא שהחסד והטוב העליון, הגבורה והיכולת האלהית, החכמה וההשגחה החודרת בכל, ומלאה כל, אי אפשר כלל שתתן מקום למציאות של רע מקרי, שלא תעבירו מן העולם, ושלא תגן על המציאות משחיתותיו, ומזה אנו באים עוד הפעם לידי ההכרה של מציאות הרע היסודי בתור בריאה, "עשה שלום ובורא רע" (ישעיהו מה, ז). וכיון שהוא תוכן של בריאה, עשויה מטעם גבורה של מעלה, אנו יודעים ברור שאינה ברואה כי אם לשכלל על ידה את המציאות של הטוב הכללי והפרטי, בצורה יותר עליונה ונפלאה, בצורה כזאת, שמבלעדי התוכן של הרע לא היתה המציאות של הטוב שלמה כל כך. ובזה אנו מכירים, שהיסוד הפנימי של הרע הוא תוכן של טוב, ותוכן של טוב שרשי ומעולה מאד. אמנם הסתעפותיו וגילוייו חוץ מן אותו השרש העליון הנם הכל סעיפים רעים, ואנו הולכים ומכירים את ארסם בכל מיני הופעותיהם, לדעת איך להזהר מהם, ואיך להגביר את הטוב העולמי והפרטי, באופן שיבא הדבר המגמתי של הכונה העליונה,שהיא העברת הרע כולו מן העולם, והתבסמותו של הטוב בצורה היותר שלמה, שלא יחסרו לה גם כן אותם הכחות המצוירים בכל מרחבי ומעמקי הרע, שהם הם משמשי הטוב באמת, מאדיריו ומגביריו, אחרי שהם מתמתקים ממרירותם, מטהרים מטומאתם, ומוארים מחשכם הגדול. וזאת היא הפעולה היותר עליונה שבמהלך העליון של המוסר, והתוכן היותר פנימי הקנוי בההרגשים היותר אדירים, יותר מדעיים ויותר תורניים, של קדושת האמונה, בחוסן תפארתה, הגורמים להגביר רוחו הקדוש של האדם, להעלותו מעלה מעלה, להיות מפתח על ידה את צורתו האופיית בתכונה היותר קדושה ונערצה, בהשלמה היותר מפליאה ועליונה, המשגבתו ישועה ועז, ומרוממתו על כל המעשים. "אם תוציא יקר מזולל כפי תהיה" (ירמיה טו, יט). כמה יותר עמוקה, יותר מכוונת לעומק האמונה ורוממות הדעת, היא אותה ההשקפה הרואה את הרע הכללי, וסעיפיו הפרטיים כולם, בתור יסוד פועל מסודר ומאורגן, בתור חטיבה מטרתית, הקולעת אל מטרתה בחוגה,ובתור כלי של הכשר ואומנות להמטרה היותר כללית קדושה ועליונה, שתשיג את גמר השלמתה, בכליון הרע, בהעברתו, ובהשתנות אופיו לתכסיס הטוב היותר עליון. כמה היא עולה השקפה זו על ההשקפה הרציונלית השכיחה, החושבת את הרע הכללי ואת פרטיו המרובים רק לתוכן ענינים מקריים, שכל היסוד המתמיד שבהם איננו כי אם ההכרח הטבעי של החומר. זה נקל להבין אחרי החדירה בסדרנותו של הרע עצמו בכל ערכיו, במהלכיו הנפשיים והעולמיים, האישיים וההסתוריים. וקל וחומר שעולה היא השקפה זו העמוקה. המציינת את החטיביות של הרע בתור עמדה מסודרה, בנוגע להבהירות של ההבנה האמונית. ביחש להקדושה האלהית וכללות השלמות העליונה. וכשאנו חודרים ויורדים לעומק הדברים, נראה שאותה הספקנות, הפיסימיות, המלקה את הרוח בהרצאותיה השטחיות, ביחס להכרת הרע הכללי וערכו במציאות, היא בעצמה תביא סוף סוף להצטרף לטובה, ולהתהפך לסם חיים בעולם. כשהפיסימיות מתגברת ומאמללת את רוח האדם, היא מוכרחה לבא לידי אותה ההכרה, שהרע הוא כח עומד, המנביע מקורי רעות מתכונתו העמוקה, ולפיכך היאוש בא, שעמו מקושרת היא הרשעה, הכפירה וכל הנפילות הרעות שלה. אבל זאת ההשקפה בעצמה היא נותנת באחריתה כח סידורי אל הרע, לא רק מקרי וארעי, ומתוך כך באה היא מאליה ההכרה, שתוכנו הכללי וכל סעיפיו הנם יצירה טבועה, ויצירה טבועה מסודרת מעידה תמיד על המסדר והמכונן, ואז בא הרע כולו וכל הסתעפותיו להגלות בתור מכונה עובדת לשכלול הטוב העליון, המכוון בעצמו, במגמתה העליונה של ההויה. "עולם חסד יבנה" (תהילים פט, ג). ובאה מזה ההשקפה היותר עליונה, המנצחת את כל מה שעומד נגדה, וגדולת האמונה וקדושת השליטה האלהית האחדותית, דגלם של ישראל מעולם, בתורה, בחיים, ובתולדה, הכלולים בקדושת האמונה בטהרתה, מתבלטת בפאר והדר, ביפעה גדולה. וברוממות עליונה. ההולכת הלוך ואור.אורגניות </b>– חי;<b> ודרגאותיו </b>– ודרגותיו;<b> משחיתותיו </b>– מפגמיו;<b> ארסם </b>– שלילתם;<b> המגמתי </b>– בעל המטרה;<b> מאדיריו </b>– מעצימיו;<b> בההרגשים </b>– ברגשות;<b> בחוסן תפארתה </b>– בחוזקה המפואר;<b> האופיית</b> -הייחודית;<b> ונערצה </b>– ונערצת;<b> המשגבתו </b>– המרימה אותו;<b> חטיבה מטרתית </b>– יחידה ייעודית;<b> בחוגה </b>– בגזרתה;<b> לתכסיס </b>– למבנה;<b> החדירה </b>– ההעמקה;<b> המלקה </b>– הפוגמת;<b> לסם </b>– לתרופה;<b> המנביע </b>– המוציא;<b> סידורי </b>– ארגוני;<b> וארעי </b>– וזמני;<b> והמכונן </b>– והמייסד;<b> לשכלול </b>– לשיפור;<b> במגמתה </b>– במטרתה;<b> ההויה </b>– המציאות;<b> דגלם </b>– מטרתם;<b> ובתולדה </b>– ובהיסטוריה;<b> ביפעה </b>– ביופי. 
<b>מציאות הרע העולמי, בין הכללי בין הפרטי, בין המוסרי בין המעשי, בכל תאור שהוא נמצא, כשאנו סוקרים אותו בהכללתו ובפרטיו, אנו מוצאים בו סידור אורגניות ובנין, ואי אפשר ליחסו אל המקרה </b>– מציאות הרוע בעולם, בכל דרגותיו, בכלל ובפרט, באופן תיאורטי ובאופן מעשי – איננה מקרית, יש בה תכנון וסדר; ממילא ברור שמציאות הרוע היא חוק יסודי בעולמו של א-לוהים. <b>זאת היא הנחה אחת, שממנה באים המסתכלים להכיר את יסוד הרע שבמציאות בתור כח פועל, וממילא משכיל וחי, ובאים מזה להכרת פרטיו ודרגאותיו </b>– אנשי הרוח המתבוננים בעולם מבינים אם כן שיש כאן יסוד רוחני, רוע כללי שמתגלה בפרטים שונים ובמדרגות שונות.<b> ולא עוד אלא שהחסד והטוב העליון, הגבורה והיכולת האלהית, החכמה וההשגחה החודרת בכל, ומלאה כל, אי אפשר כלל שתתן מקום למציאות של רע מקרי, שלא תעבירו מן העולם, ושלא תגן על המציאות משחיתותיו, ומזה אנו באים עוד הפעם לידי ההכרה של מציאות הרע היסודי בתור בריאה – </b>הבנה שורשית זו מוכרחת גם מכיוון נוסף: אם הרוע היה מקרי ובלתי מכוון ריבונו של עולם המלא בחסד, טוב והשגחה – היה מעבירו מן העולם, ולכן אנו מוכרחים להבין שיש יד מכוונת המחוללת את מציאות הרע במציאות; כדברי הפסוק "<b>עשה שלום ובורא רע</b>". <b>וכיון שהוא תוכן של בריאה, עשויה מטעם גבורה של מעלה, אנו יודעים ברור שאינה ברואה כי אם לשכלל על ידה את המציאות של הטוב הכללי והפרטי, בצורה יותר עליונה ונפלאה, בצורה כזאת, שמבלעדי התוכן של הרע לא היתה המציאות של הטוב שלמה כל כך </b>– דווקא מכיוון שהרוע איננו מקרי במציאות אלא יציר כפיו של א-לוהים מובן שיש לו תכלית לשכלול הטוב בצורה כזו שאי אפשר בלעדיו; <b>ובזה אנו מכירים, שהיסוד הפנימי של הרע הוא תוכן של טוב, ותוכן של טוב שרשי ומעולה מאד </b>– ולכן אנו מכירים כי בעומק העניין כל תופעה רעה היא חלק ממהלך כללי שבמהותו הוא טוב;<b> אמנם הסתעפותיו וגילוייו חוץ מן אותו השרש העליון הנם הכל סעיפים רעים </b>– ומה שמתגלה כרע אינו אלא חלק מתמונה רחבה הרבה יותר.<b> ואנו הולכים ומכירים את ארסם בכל מיני הופעותיהם, לדעת איך להזהר מהם, ואיך להגביר את הטוב העולמי והפרטי, באופן שיבא הדבר המגמתי של הכונה העליונה </b>– הסיבה שאנו מתייחסים לתופעות הרע היא על מנת ליזהר מהן, וללמוד כיצד ההתגברות עליהן מקדמת את המטרה העליונה, <b>שהיא העברת הרע כולו מן העולם, והתבסמותו של הטוב בצורה היותר שלמה, שלא יחסרו לה גם כן אותם הכחות המצוירים בכל מרחבי ומעמקי הרע, שהם הם משמשי הטוב באמת, מאדיריו ומגביריו, אחרי שהם מתמתקים ממרירותם, מטהרים מטומאתם, ומוארים מחשכם הגדול </b>– כי באמצעות הרוע (שהוא ההתרכזות האנוכית של כל יצור בפני עצמו) מתפתחים הכישרונות הפרטיים של כל יצור, אדם וקבוצה בעולם; וכאשר מתנקים מצדדי השלילה שהסתפחו בדרך מתברר כיצד המציאות הועצמה דווקא מתוך הכוחות הפרטיים. <b>וזאת היא הפעולה היותר עליונה שבמהלך העליון של המוסר, והתוכן היותר פנימי הקנוי בההרגשים היותר אדירים, יותר מדעיים ויותר תורניים, של קדושת האמונה, בחוסן תפארתה </b>– המוסר הרגיל מחליש את רצונו של האדם. מעמיד בפניו את החובה להיות טוב לכל ולוותר משום כך על האינטרס האישי, אמנם חוויות הקדושה ולימוד סתרי תורה הם <b>הגורמים להגביר רוחו הקדוש של האדם, להעלותו מעלה מעלה, להיות מפתח על ידה את צורתו האופיית בתכונה היותר קדושה ונערצה, בהשלמה היותר מפליאה ועליונה, המשגבתו ישועה ועז, ומרוממתו על כל המעשים </b>– מבררים לנו את המוסר העליון הנטוע בעומק הנשמה, שתובע מן האדם לפתח ולהוציא לפועל את כישרונותיו באופן מפליא ועליון; על כך נאמר: "<b>אם תוציא יקר מזולל כפי תהיה</b>" – מי שמצליח להוציא דבר טוב ("יקר") מתוך הסיאוב ("זולל") יהיה כמו "פיו" של ה', יוכל כביכול לנהל את עולמו של א-לוהים. <b>כמה יותר עמוקה, יותר מכוונת לעומק האמונה ורוממות הדעת, היא אותה ההשקפה הרואה את הרע הכללי, וסעיפיו הפרטיים כולם, בתור יסוד פועל מסודר ומאורגן, בתור חטיבה מטרתית, הקולעת אל מטרתה בחוגה, ובתור כלי של הכשר ואומנות להמטרה היותר כללית קדושה ועליונה, שתשיג את גמר השלמתה, בכליון הרע, בהעברתו, ובהשתנות אופיו לתכסיס הטוב היותר עליון </b>– המחשבה הפשטנית לא מזהה את הרע כדבר יסודי אלא כמקרה מטריד בלבד. אמנם, על פי החכמה הפנימית, הרע הוא יחידה מהותית בפני עצמה שיש לה ייעוד לשמש ככלי מאתגר להופעת המטרה הא-לוהית. <b>כמה היא עולה השקפה זו על ההשקפה הרציונלית השכיחה, החושבת את הרע הכללי ואת פרטיו המרובים רק לתוכן ענינים מקריים, שכל היסוד המתמיד שבהם איננו כי אם ההכרח הטבעי של החומר </b>– הבנה זו מתעלה לאין ערוך מן ההבנה האנושית הרגילה שמתייחסת לרע רק כתוצאה הכרחית מטבעו הנמוך של האדם והעולם. <b>זה נקל להבין אחרי החדירה בסדרנותו של הרע עצמו בכל ערכיו, במהלכיו הנפשיים והעולמיים, האישיים וההסתוריים </b>– ההבנה שגם הרוע הוא חלק מן הסדר האלוהי, קלה יותר להפנמה ככל שלומדים על השורשים הפסיכולוגיים, ההיסטוריים והתרבותיים שחוללו את תופעות הרוע במציאות. <b>וקל וחומר שעולה היא השקפה זו העמוקה המציינת את החטיביות של הרע בתור עמדה מסודרה, בנוגע להבהירות של ההבנה האמונית. ביחש להקדושה האלהית וכללות השלמות העליונה </b>– אם בסקירה רציונלית-אנושית ניתן להפנים שהרוע הוא יסוד שורשי ומהותי בעל תפקיד במציאות, קל וחומר שניתן להפנים זאת מתוך מבט אמוני הבוחן את תפקיד הרע כמקדם את הקדושה במציאות.<b> וכשאנו חודרים ויורדים לעומק הדברים, נראה שאותה הספקנות, הפיסימיות, המלקה את הרוח בהרצאותיה השטחיות, ביחס להכרת הרע הכללי וערכו במציאות, היא בעצמה תביא סוף סוף להצטרף לטובה, ולהתהפך לסם חיים בעולם </b>– פילוסופים רבים (ושטחיים) העמיקו בהבנת מקומו של הרע בעולם. הם התייחסו לרוע כמציאות כה חזקה ויציבה עד שהטילו ספק בעצם מציאות הטוב בעולם. אמנם דווקא מתוך תפיסה זו יתברר שאין רע בכלל וכל מה שנדמה לרע משמש לטוב. כיצד? <b>כשהפיסימיות מתגברת ומאמללת את רוח האדם, היא מוכרחה לבא לידי אותה ההכרה, שהרע הוא כח עומד, המנביע מקורי רעות מתכונתו העמוקה, ולפיכך היאוש בא, שעמו מקושרת היא הרשעה, הכפירה וכל הנפילות הרעות שלה </b>– התפיסה הפסימית שמתארת כיצד הרוע כה שורשי וכה שולט במציאות עד שאין סיכוי להתמודד אתו – מיואשת מתיקונו של העולם. כשהאדם מתייאש מהטוב, הוא מאבד את השאיפה והאמונה בא-לוהים וממילא רק הגסות החומרית שולטת על חייו; <b>אבל זאת ההשקפה בעצמה היא נותנת באחריתה כח סידורי אל הרע, לא רק מקרי וארעי, ומתוך כך באה היא מאליה ההכרה, שתוכנו הכללי וכל סעיפיו הנם יצירה טבועה, ויצירה טבועה מסודרת מעידה תמיד על המסדר והמכונן, ואז בא הרע כולו וכל הסתעפותיו להגלות בתור מכונה עובדת לשכלול הטוב העליון, המכוון בעצמו, במגמתה העליונה של ההויה </b>– דווקא השקפה זו שמתארת עד כמה הרוע שורשי בנפש האדם מלמדת על כך שהתופעות הרעות שבעולמנו אינן אוסף של אירועים מצערים אלא חלק ממהות שורשית מסודרת מלכתחילה. מתוך כך, במבט של אמונה, אנו נושאים את עיננו אל מי שיצר את מהות זו – ריבונו העולמים, ואז מתברר שהרוע נברא כחלק מתוכנית גדולה ונפלאה, ש<b>"עולם חסד יבנה"</b>.<b> ובאה מזה ההשקפה היותר עליונה, המנצחת את כל מה שעומד נגדה, וגדולת האמונה וקדושת השליטה האלהית האחדותית, דגלם של ישראל מעולם, בתורה, בחיים, ובתולדה, הכלולים בקדושת האמונה בטהרתה, מתבלטת בפאר והדר, ביפעה גדולה. וברוממות עליונה. ההולכת הלוך ואור </b>– להשקפה זו השלכה מוסרית דרמטית: אם העולם ביסודו טוב, וגם הרוע שבו איננו מקרי אלא חלק מתוכנית הטוב, הרי שניתן להאמין שהטוב שבחיי האדם, ובעולם – ינצח. תובנה זו נותנת כוח ודחיפה לחיי האמונה והיא התשתית לתורה ולהבנת ההיסטוריה האופטימית והנצחית של עם ישראל. 



<b>אותה ההסתכלות הרשעה, הפיסימיסתית, הקיצונה, שנתבטאה בפלוסופיא החדשה, על ידי כפרנים כשופינהויר וחבריו, כמו כל צדדי המציאות, יש לה מקום, והכל בכלל "אין לך דבר שאין לו מקום" (אבות ד, ג). הרשעה והשקר שיש כאן הוא רק העורון השלילי, שגורם להם לא להכיר את אותו הכח העור הפועל כל כך במלא העולם של החושים והדמיונות, הרגשות והשאיפות, וגם המחשבות האנושיות, ובכל היקום המוחש. כהמעמד השמרי של ההויה, המכוננת בכל כך עדינות והארה אין סופית, בכל כך שכלול ושלמות כולית, עד שלא יחסר בה שום עז ועצמה, עד שגם התמהון והרשעה, העורון והרצון החמרני, נתונים הם לכללותה. ובחוג מציאות זאת נראה הדבר כאלו שליטה זו מתפשטת על כל מלא המצוי, אף על פי שבאמת איננה כי אם סעיף קטן אחד מתחתית קרקע המשכן הכללי, של מלא ההויה. מובן הדבר שההשתקעות בעומק הרשעה, השעבוד הפנימי אל הרצון העור, כששולט בעולם, הרי הוא מגביר את כחו של תנין עור זה, והעולם סובל ממנו, מרוב רשע וכסל מבלי הכיל. ועצם המדע המוטעה הזה, כשציוריו מתגברים, הוא בעצמו הנהו הגורם היותר גדול להחשכת העולם, על ידי התפשטותו של הרצון האכזרי והגס הזה, בכל סעיפיו וחיליו, רוחו הטמא נמזג על ידי כן בעצמותה של התרבות האנושית, והוה לה לכח הפועל, בנימוסיה, תיאורי חייה, אומנתה, שיריה, וכל כבודה המדומה. אבל בני החורין שבעולם, צדיקי הדורות, חכמי האמת, 'המשכילים המזהירים כזהר הרקיע' (על פי דניאל יב, ג), הם משחררים את עצמם ואת העולם כולו מסבל עול הרשעה של רצון עור פרוע זה. ועומק המסתורין של אמונת אומן קולע הוא את חציו למטרה עליונה זו, והידיעה העליונה מתבהרת עד כדי ההבנה התוכית, שכונניותו של רצון כעור זה בכל מדותיו היא עצה עמוקה, של החכמה והחסד, של העדינות העליונה, הנובעת ממקור החיים חיי כל. בנצחון הרשעה העמוקה, בהגברת החופש הטהור על הכח העז של העבדות הרשעה, העולם וכל מלואו מתעדן ומתעלה, ורצונו של האדם מתעשר בעומק וחוטב אמיץ, שמבטיחהו חיי עולם של שלטון ופעולה עדינית מקורית, למעלה מכל גבולי זמן ומקום. אמנם הרשעה עצמה חמושה היא בכלי זיינה נותנת היא רוח עועים בלב חכמי תוהו, שופכת בוז על נדיבים, ומציגה גדודים, המגבירים את חילה, תלמידיו של בלעם הרשע, שהשתקע בעומק הרצון הגס, בכל מלא כח חייו, בכל שעור הקומה של השכלתו חכמתו שאיפתו וברק חזיונותיו. וספיחי הספיחים של תלמידי תלמידיו הם הם אלה, המפריאים את רוחו, 'בעלי עין רעה ונפש גבוהה ורוח רחבה, והם הם שמוכרחים להיות נוחלים גיהנם ויורדים לבאר שחת' (על פי אבות ה, יט), ולהיות אפר תחת כפות רגלי הצדיקים, 'תלמידיו של אברהם אבינו, בעלי העין הטובה, הנפש השפלה והרוח הנמוכה, האוכלים בעולם הזה ונוחלים לעולם הבא' (שם), "ועסותם רשעים כי יהיו אפר תחת כפות רגליכם ביום אשר אני עושה אמר ד' צבאות" (מלאכי ג, כא).הפיסימיסתית </b>– הצופה שחורות;<b> המוחש </b>– הפיסי;<b> כהמעמד השמרי של ההויה </b>– כמצב שמעמיד ומייצב את המציאות;<b> המכוננת </b>– הבנויה;<b> כולית </b>– מוחלטת;<b> ובחוג </b>– ובמרחב;<b> ההויה </b>– המציאות;<b> העור </b>– הסתמי;<b> תנין </b>– חיית מים ובהקשר שלנו: מפלצת;<b> מבלי הכיל </b>– שלט ניתן לתפוס;<b> וחיליו </b>– ועוצמותיו;<b> נמזג </b>– נספג;<b> אומן </b>– מקצועית;<b> התוכית </b>– הפנימית;<b> שכונניותו </b>– שיסודו;<b> וחוטב אמיץ </b>– וגיבוש חזק;<b> זיינה </b>– נשקה;<b> עועים </b>– מעוותת;<b> תוהו </b>– חוסר הסדר, הרוע;<b> נדיבים </b>– צדיקים; <b>גדודים </b>– כוחות מסודרים;<b> וספיחי הספיחים </b>– ושאריות;<b> המפריאים </b>– המצמיחים באופן פראי.
<b>אותה ההסתכלות הרשעה, הפיסימיסתית, הקיצונה, שנתבטאה בפלוסופיא החדשה, על ידי כפרנים כשופינהויר וחבריו, כמו כל צדדי המציאות, יש לה מקום, והכל בכלל "אין לך דבר שאין לו מקום" </b>– השקפת עולם פסימית קיצונית כהגותו של הפילוסוף הגרמני ארתור שופנהאואר, שראה את הרוע כיסוד מהותי במציאות (וטען שהעולם מונע מאי-שביעות רצון תמידית), אף היא נכללת בעיקרון העל של היהדות – שלכל דבר במציאות יש מקום מסוים. <b>הרשעה והשקר שיש כאן הוא רק העורון השלילי, שגורם להם לא להכיר את אותו הכח העור הפועל כל כך במלא העולם של החושים והדמיונות, הרגשות והשאיפות, וגם המחשבות האנושיות, ובכל היקום המוחש, כהמעמד השמרי של ההויה </b>– שופנהאואר וחבריו זיהו אמנם את הרוע במציאות אולם הטעות שלהם היא שלא התחשבו בכוח המרכזי של המציאות – האנושית והקוסמולוגית – שהוא הטוב שמשמר ("מעמד שמרי") את קיום המציאות<b> המכוננת בכל כך עדינות והארה אין סופית, בכל כך שכלול ושלמות כולית, עד שלא יחסר בה שום עז ועצמה, עד שגם התמהון והרשעה, העורון והרצון החמרני, נתונים הם לכללותה </b>– המציאות מבוססת על חיוב ועדינות מוחלטים עד שגם הרוע נכלל בה, ולכן גם הרע הופך בסופו של דבר לטובה. <b>ובחוג מציאות זאת נראה הדבר כאלו שליטה זו מתפשטת על כל מלא המצוי, אף על פי שבאמת איננה כי אם סעיף קטן אחד מתחתית קרקע המשכן הכללי, של מלא ההויה </b>– על פי הפילוסופיה הפסימיסטית, הרוע נדמה כישות הדומיננטית שהולכת להתפשט על המציאות כולה, אמנם הנביאים תיארו את הרוע רק בתור החלק התחתון והשולי במרחב המציאות. הדבר בא לידי ביטוי בתבניתו של המשכן: המשכן מתאר את העולם בצורה מרוכזת: הרוע בא לידי ביטוי רק ב"קרקע המשכן", בחלק התחתון של המציאות האלוהית. <b>מובן הדבר שההשתקעות בעומק הרשעה, השעבוד הפנימי אל הרצון העור, כששולט בעולם, הרי הוא מגביר את כחו של תנין עור זה, והעולם סובל ממנו, מרוב רשע וכסל מבלי הכיל</b> – הפילוסופיה הפסימית מולידה תרבות נמוכה וגסה וכניעה אוטומטית לרוע שקיים בנפש האדם. "תנין" בספרות הסוד הוא הנחש, המעוקל במהלכו, המסמן את המפלצתיות ומקור החטא שבחיים האנושים; "עיוור" זהו ביטוי לחוסר כיוון ומוסר. כשהאדם מאמין ש"תנין עיוור" זה הוא השולט על העולם – מגביר הוא את שליטת הרוע על החיים האנושיים; <b>ועצם המדע המוטעה הזה, כשציוריו מתגברים, הוא בעצמו הנהו הגורם היותר גדול להחשכת העולם, על ידי התפשטותו של הרצון האכזרי והגס הזה, בכל סעיפיו וחיליו, רוחו הטמא נמזג על ידי כן בעצמותה של התרבות האנושית, והוה לה לכח הפועל, בנימוסיה, תיאורי חייה, אומנתה, שיריה, וכל כבודה המדומה </b>– ככל שתפיסה מוטעית זו מתגברת בתודעה האנושית כך התרבות – המוציאה אל הפועל את כישרונותיה במדע, פילוסופיה, שירה, אומנות וחברתיות – הופכת ונהיית גסה, חומרנית ואנוכית. <b>אבל בני החורין שבעולם, צדיקי הדורות, חכמי האמת</b>, שנאמר עליהם "<b>המשכילים המזהירים כזהר הרקיע</b>", <b>הם משחררים את עצמם ואת העולם כולו מסבל עול הרשעה של רצון עור פרוע זה </b>– הצדיקים אינם משועבדים למסוכמות התרבותיות הזמניות, ובכך הם משמשים כאי של שפיות וחירות בעולם;<b> ועומק המסתורין של אמונת אומן קולע הוא את חציו למטרה עליונה זו, והידיעה העליונה מתבהרת עד כדי ההבנה התוכית, שכונניותו של רצון כעור זה בכל מדותיו היא עצה עמוקה, של החכמה והחסד, של העדינות העליונה, הנובעת ממקור החיים חיי כל </b>– המבט האמוני העמוק ו'המקצועי' ("אומן") של הצדיקים מבחין היטב שאין לאותו "תנין עיוור" קיום עצמאי ומוחלט שכן גם הוא חלק מתוכנית אלוהית כללית שתסתיים <b>בנצחון הרשעה העמוקה, בהגברת החופש הטהור על הכח העז של העבדות הרשעה, העולם וכל מלואו מתעדן ומתעלה, ורצונו של האדם מתעשר בעומק וחוטב אמיץ, שמבטיחהו חיי עולם של שלטון ופעולה עדינית מקורית, למעלה מכל גבולי זמן ומקום </b>– סופו הבלתי נמנע של התהליך האלוהי הוא בניצחון החופש והטוב על הרשע, ורוח האדם תתגבש בעוצמה נפלאה, נצחית ועדינה, מעבר לכל מגבלות העולם הזה. <b>אמנם הרשעה עצמה חמושה היא בכלי זיינה נותנת היא רוח עועים בלב חכמי תוהו, שופכת בוז על נדיבים, ומציגה גדודים, המגבירים את חילה, תלמידיו של בלעם הרשע, שהשתקע בעומק הרצון הגס, בכל מלא כח חייו, בכל שעור הקומה של השכלתו חכמתו שאיפתו וברק חזיונותיו </b>– כנגד אותם צדיקים עומדים הרשעים ומשרישים בעולם דעות מעוותות. מזלזלים בטוב ובצדיקים; תרבות שמעמידה כוחות מסודרים ועוצמות ("גדודים") של רוע. חז"ל במסכת אבות מתארים את הכוחות הללו כ"תלמידיו של בלעם הרשע", אבי ההשקפה הפסימית; אדם מבריק בכישרונו לזהות ולהעצים את נקודות השלילה שבחיים. <b>וספיחי הספיחים של תלמידי תלמידיו הם הם אלה, המפריאים את רוחו, בעלי 'עין רעה ונפש גבוהה ורוח רחבה' </b>– והשאריות של "תלמידי בלעם הרשע" הם אלה שממשיכים להפריח את תפיסת עולמו בכל מרחבי התרבות; בעלי מבט שלילי, שחצני ונהנתני על המציאות. <b>והם הם שמוכרחים להיות 'נוחלים גיהנם ויורדים לבאר שחת', ולהיות אפר תחת כפות רגלי הצדיקים</b> שהם <b>תלמידיו של אברהם אבינו, 'בעלי העין הטובה, הנפש השפלה והרוח הנמוכה, האוכלים בעולם הזה ונוחלים לעולם הבא' </b>– התרבות הנמוכה לא מספקת את האדם ולכן תעבור מן העולם. ייסורי הגהנום, עוצמת הכאב והדיכאון הנפשי יבררו לאדם שאין זו התרבות הטובה לחייו, והאושר נמצא דווקא אצל הצדיקים. הרשעים יאבדו את משמעות חייהם, ויהיו "עיסה" של "אפר תחת כפות רגלי הצדיקים"; כדברי הפסוק: "<b>ועסותם רשעים כי יהיו אפר תחת כפות רגליכם ביום אשר אני עושה אמר ד' צבאות</b>".
    


<b>אין ההשקפה השופנהוירית על דבר הרצון רחוקה מצד עצמה, כל רעתה היא רק מה שתחת להבינה בתור אחד מחזיונות המציאות, יבין בעל השיטה עצמה אותה בתור כל המציאות וסבתה. וזאת היא עקשות, היוצאת מהוכחה של 'לא ראינו שאינה ראיה' (על פי עדויות ב, ב), במקום שכל פקוחי העינים הרוחניים הנם רואים. לא רק רצון עור וחרש, אלא מלא עצה ותבונה. החרשות והאלמות שברצון הן התגלות של השדרה התחתונה של כח היצירה, בתכונה המעשית, שיש מטרה עליונה להשאירה במצב מטומטם כזה, כשם שיש מטרה כזאת בשלילת הדעת של האדם מבעלי חיים אחרים. ובראשית הקו, הרצון הוא הכל וכולל הכל, והוא הולך ומתפתל, מתגלה במיעוט אחר מיעוט, עד שבסוף מתגלה רק יסודו העצמי הנקודתי, שהוא רצון לבד שאין עמו שום תאר חיובי אחר. רצון האדם הוא פועל הרבה על התפשטות הרצון הכללי, והוא עתיד להעלותו מירידתו, ולתן לו כח וחיים, עד ששמים וארץ יהיו שמחים בתחיתם, אחרי אשר ירדו לשערי מות, באין כח חיים, ובאין רגש ודעה. אצל חוקרים אחדים נתגלתה קליפת ת ני ן ע ו ר בכל גווניה, וצריכים קדושי לב להכירה, כדי לנצחה.השופנהוירית </b>– שיטתו של הפילוסוף ארתור שופנהאואר;<b> מחזיונות </b>– ממראות;<b> פקוחי העינים </b>– הרואים נכוחה;<b> השדרה </b>– הקומה;<b> מטומטם </b>– אטום;<b> הקו </b>– המהלך;<b> התפשטות </b>– התרחבות; <b>תנין עור </b>– מושג קבלי שמשמעו מפלצת חסרת כיוון.
<b>אין ההשקפה השופנהוירית על דבר הרצון רחוקה מצד עצמה </b>– התפיסה הפסימיסטית של הפילוסוף ארתור שופנהאואר, שטוענת שהמציאות סתמית ומתגלגלת אל השלילה ולכאוס, איננה שקר מוחלט,<b> כל רעתה היא רק מה שתחת להבינה בתור אחד מחזיונות המציאות, יבין בעל השיטה עצמה אותה בתור כל המציאות וסבתה </b>– הטעות הגדולה שלה היא שרואה בסתמיות את היסוד המהותי והמרכזי שמניע את היש, במקום לראות בה רק אחד ממרכיבי המציאות;<b> וזאת היא עקשות, היוצאת מהוכחה של 'לא ראינו שאינה ראיה' </b>– כדוגמת הכלל ההלכתי ש"לא ראינו אינה ראיה", היינו שטענה שמתבססת על חוסר היכרות עם מכלול הנתונים איננה קבילה, כך הפסימיסטים מתעקשים להתעלם מנתוני מטרת הטוב שממלאים את חלל המציאות ומתמקדים רק ברוע, וזאת <b>במקום שכל פקוחי העינים הרוחניים הנם רואים לא רק רצון עור וחרש, אלא מלא עצה ותבונה </b>– והראיה שהם טועים היא שישנם צדיקים שמביטים נכוחה במציאות ותפיסת עולמם היא שהיש אינו רק סתמי אלא מלא בחכמה ובכיוונים חיוביים. <b>החרשות והאלמות שברצון הן התגלות של השדרה התחתונה של כח היצירה, בתכונה המעשית, שיש מטרה עליונה להשאירה במצב מטומטם כזה, כשם שיש מטרה כזאת בשלילת הדעת של האדם מבעלי חיים אחרים </b>– ישנן אכן קומות במציאות שהן סתמיות ונדמות חסרות כיוון, אולם מצד האמת העמוקה גם אלו הן חלק מן המטרה האלוהית שזקוקה לכוחות גסים שיתנהלו בפראות ובטבעיות, כדוגמת בעלי החיים שאינם בעלי מודעות והכרה אנושיים. <b>ובראשית הקו, הרצון הוא הכל וכולל הכל, והוא הולך ומתפתל, מתגלה במיעוט אחר מיעוט, עד שבסוף מתגלה רק יסודו העצמי הנקודתי, שהוא רצון לבד שאין עמו שום תאר חיובי אחר </b>– התגלות היסודות הטבעיים והגסים איננה אלא סוף המהלך. במקורו, המהלך האלוהי הוא טוב מוחלט (שכל תואר חיובי נוסף רק מפחית ממנו); אמנם, כשהוא חודר בעולם ומשתלשל עד המדרגות הנמוכות של החיים מכיל הוא גם כוחות פראיים ואנוכיים. <b>רצון האדם הוא פועל הרבה על התפשטות הרצון הכללי, והוא עתיד להעלותו מירידתו, ולתן לו כח וחיים, עד ששמים וארץ יהיו שמחים בתחיתם, אחרי אשר ירדו לשערי מות, באין כח חיים, ובאין רגש ודעה </b>– האדם, ברצונו הטוב ובפעולותיו המוסריות, מסוגל להעלות את הרצון המקורי ולזכך אותו, עד אשר גם הכוחות הסתמיים, שהתדרדרו כמעט עד שערי מוות – יתעלו; ובכך הצדדים התחתונים ("ארץ") והעליונים ("שמים") יתחדשו.<b> אצל חוקרים אחדים נתגלתה קליפת תנין עור בכל גווניה, וצריכים קדרשי לב להכירה, כדי לנצחה </b>– ישנם הוגי דעות נוספים כדוגמת שופנהאואר, שדימו לזהות ולנסח מכיוונים שונים את הסתמיות המפלצתית של המציאות ("קליפת תנין עיוור"), ויש לצדיקים להכיר את השיטות הללו על מנת לנצחן, ולברר את משמעותו של הרצון הטוב שבחיים. 
 


<b>מהיכן צהלת הרוח יכולה לנבע, אם לא מהכרת הטוב המוחלט, הטוב האלהי. הרי אפשר לאדם שידאג, שמא יהיה סובל יסורים. בתדירי תדיריות, שמא יש אחיזה כזאת בהויה שאינו יכול להתפרק ממנה עדי עד, והיא מצערת לנצח. בטחון נגד דאגה זו אי אפשר כי אם בטוב האלהי. בעולם האלהי אין רצון ותוכן שהוא משונה מרצון ותוכן אחר, אלא הכל פונה להטוב הגמור, השלם בכל. וכל הופעה שאנו מתכוונים לה אינה חלקית, כי אם כללית, אף על פי שאנו מכוונים להסתכל בהופעות, שהן כל אחת גבוהה מחברתה, כל אחת היא כוללת הכל. אבל במדה של החיים שאמור בהם שאינם אלהיים. שם אנו יכולים למצא הופעות חלקיות, וממילא הם רצונות והשכלות שונות, ונפרדות אלו מאלו. "ומשם יפרד" (בראשית ב, י).לנבע </b>– להגיע;<b> בתדירי תדיריות </b>– בתכיפות גדולה, ללא הפסקה;<b> להתפרק </b>– להשתחרר;<b> בהויה </b>– במציאות;<b> עדי עד </b>– לתמיד;<b> והשכלות </b>– ומחשבות. 
<b>מהיכן צהלת הרוח יכולה לנבע, אם לא מהכרת הטוב המוחלט, הטוב האלהי </b>– אושר ושמחה אמיתיים יכולים להגיע רק מתוך הכרה בטוב האלוהי שמנהל את העולם. מדוע? <b> הרי אפשר לאדם שידאג, שמא יהיה סובל יסורים, בתדירי תדיריות, שמא יש אחיזה כזאת בהויה שאינו יכול להתפרק ממנה עדי עד, והיא מצערת לנצח </b>– אדם עלול להגיע לדאגה שמא לעולם יצליח להיחלץ מבעיותיו, שמא יש צמצום מהותי במציאות שלא ניתן להשתחרר ממנו; <b>בטחון נגד דאגה זו אי אפשר כי אם בטוב האלהי, בעולם האלהי אין רצון ותוכן שהוא משונה מרצון ותוכן אחר, אלא הכל פונה להטוב הגמור, השלם בכל </b>– הדבר היחיד שיכול להחזיק אדם מול גישה פסימית זאת, היא ההכרה שהעולם ביסודו מנוהל בידי הטוב האלוהי שמכיל את הכל, ולכן אין באמת מהות ממשית של צמצום ומועקה. <b>וכל הופעה שאנו מתכוונים לה אינה חלקית, כי אם כללית, אף על פי שאנו מכוונים להסתכל בהופעות, שהן כל אחת גבוהה מחברתה, כל אחת היא כוללת הכל </b>– וכל הגילויים החלקיים במציאות (שמעניקים לנו את האשליה של מועקה) אינם באמת כי אם גילויים – המובדלים במדרגותיהם זה מזה – של האלוהות שאינה מצומצמת בכלום. כל הבריות וכל הכוחות במציאות קשורים בשורש אחד הכולל כל. <b>אבל במדה של החיים שאמור בהם שאינם אלהיים. שם אנו יכולים למצא הופעות חלקיות, וממילא הם רצונות והשכלות שונות, ונפרדות אלו מאלו </b>– לעומת זאת, במידה ולא נאמין בשורש האלוהי שעומד ביסוד הכל, נגיע בהכרח לתפיסה שכל בריה במציאות עומדת בחלקיותה בפני עצמה, וממילא אינה יכולה להשתחרר ממגבלותיה. הדברים באים לידי ביטוי בפרשת בראשית שם מתוארת הבריאה כאורגן אחד של "נהר היוצא מעדן", ורק מתוך המקור המאחד – "<b>ומשם יפרד</b>" – מתפרטת המציאות לארבעה ראשים נפרדים.
    





<b>הננו מכירים טוב מוחלט, שמציאותו הוא הטוב הגמור והעונג הנעלה, ושכלול המציאות שלו והתרחבותו הם הם שבילי הטוב והעדן הנשגב, ורע גמור ומוחלט הוא העדרו של הטוב המוחלט, ומיעוט רחבות הויתו. ולעומת זה הננו מכירים רע גמור ומוחלט, שהטוב הגמור הוא העדרו ושלילותו, ומיעוט הויתו וצמצומו הוא הדרך לשבילי הטוב. הפסימיות היא הסתכלות בעומק הרע, הטוב שבה היא הנטיה להעדר, שהיא גאולה מההויה של הרע, שהרע בעומק היש שלו כל כך עורג לו. מובן הדבר שעריגה זו מתגלה בצד העליון של הרע, בהצד שהוא כנוגע בגבול הטוב, ובא הוא לאשרו, לשמח בכליונו, ו"באבוד רשעים רנה" (משלי יא, י),גם לרשעים עצמם, שחדלו רגז. הצד התחתון של הרע לא בא לידי שכלול והוא יותר רע מהצד העליון, והוא אינו מכיר עדיין באשרו של כליונו, והוא משתוקק אל הישות וההויה. הבודיסמוס יש בו מן הטוב שברע, שבטא יפה את תשוקת הכליון, ונתמלא הרבה מרוח זה עד כדי הדרכה כללית של תרבות מיוחדת, המדריכה את הצד השפל שברע עד צדו העליון, שהוא תשוקת כליונו, וכליונו העצמי המטרתי. מובן הדבר שהנקודה היותר פנימית של הטוב שברע מצטרפת אל הטוב, ונשארה אחר כך בהויה נצחית, אותה תשוקת הכליון של הרע בתחום הטוב חיה וקימה לעולמים באושר אין קץ. שמחת ישרים היא בטוב שבטוב, העולה מכל רע, השמחה בישותה ובדרגת הרוחב של הויתה, המתעצמת במקור הטוב, מקור היש והחיים, אור חי העולמים, "הוא שח ויהי" (מתוך הפיוט "אחד הוא אלוהינו"). הטוב והרע האידיאלי שייך הוא אל המציאות בכללה, אם תערך המציאות לטובה בכללותה, הרי הדעת נוחה, וגם הפרטים הסובלים מתפייסים בשביל שהם נמצאים על כל פנים בעולם שיסודו טוב. ההשגה בטוב האלהי היא מוכרחת לביסוס ההויה. וכשנזכרים שכל העולמים כולם אינם אפילו כערך של איזה ניצוץ לפני גלגלי אורים עולמיים, לגבי אור שכינת אל, מופיע אז אור הטוב בנשמה, ומרירות החיים מתמתקת.הנעלה </b>– המרומם;<b> הויתו </b>– מציאותו;<b> עורג </b>– שואף;<b> בכליונו </b>– באובדנו, בסופו;<b> רגז </b>– כעס;<b> הבודיסמוס </b>– התפיסה הבודהיסטית;<b> המטרתי </b>– שזהו ייעודו;<b> מתפייסים </b>– משלימים;<b> כערך </b>– כקמצוץ;<b> גלגלי אורים עולמיים </b>– כוכבים. 
<b>הננו מכירים טוב מוחלט, שמציאותו הוא הטוב הגמור והעונג הנעלה, ושכלול המציאות שלו והתרחבותו הם הם שבילי הטוב והעדן הנשגב, ורע גמור ומוחלט הוא העדרו של הטוב המוחלט, ומיעוט רחבות הויתו </b>– מחד, אנו יכולים לזהות במציאות טוב מוחלט שמשכלל בדרכיו את המציאות, (וביחס אליו הרוע המוחלט שהוא למעשה העדר וצמצום המרחב של קיימות הטוב); <b>ולעומת זה הננו מכירים רע גמור ומוחלט, שהטוב הגמור הוא העדרו ושלילותו, ומיעוט הויתו וצמצומו הוא הדרך לשבילי הטוב </b>– מאידך, ניתן לזהות רוע מוחלט (שקיום הטוב דוחה אותו וככל שהוא מתמעט כך מתפנה הדרך להופעת הטוב). <b>הפסימיות היא הסתכלות בעומק הרע, הטוב שבה היא הנטיה להעדר, שהיא גאולה מההויה של הרע, שהרע בעומק היש שלו כל כך עורג לו </b>– ההסתכלות השלילית על עצם החיים והמציאות נובעת מתוך התמקדות ברע. השקפה זו, הפוך על הפוך, מתמקדת בשלילה שבחיים דווקא מתוך הצורך העל-הכרתי להמעיט את מציאות הרע ולהשתחרר ממנו. יוצא שמכיוון שגם הרע מכוון אל הטוב, יש בעומק התודעה של הרוע האנושי והעולמי השתוקקות להתאבדות והתאפסות המציאות. <b>מובן הדבר שעריגה זו מתגלה בצד העליון של הרע, בהצד שהוא כנוגע בגבול הטוב, ובא הוא לאשרו, לשמח בכליונו </b>– הדברים מגיעים כמובן באופן מורכב: השאיפה הפנימית של הרוע לאבד את עצמו למען הופעת הטוב היא רק בצדדים העליונים והעמוקים שלו, שעליהם אומר הפסוק ש<b>"באבוד רשעים רנה"</b>, היינו ש<b>גם לרשעים עצמם, שחדלו רגז </b>– עמוק בליבם גם הרשעים שמחים ("רינה") באובדנו של הרוע והכעס. אולם <b>הצד התחתון של הרע לא בא לידי שכלול והוא יותר רע מהצד העליון, והוא אינו מכיר עדיין באשרו של כליונו, והוא משתוקק אל הישות וההויה </b>– בצדדים הנמוכים והגלויים שלו, הרוע נלחם על קיומו בכל הכוח. <b>הבודיסמוס יש בו מן הטוב שברע, שבטא יפה את תשוקת הכליון, ונתמלא הרבה מרוח זה עד כדי הדרכה כללית של תרבות מיוחדת, המדריכה את הצד השפל שברע עד צדו העליון, שהוא תשוקת כליונו, וכליונו העצמי המטרתי </b>– בתפיסה הבודהיסטית אכן קיימת הנקודה העליונה (והטובה) של הרוע, היינו שאיפת התעלות מתוך איפוס עצמי ("ניורוואנה"), שאיפה שייסדה בסופו של דבר תרבות שלמה שמטרתה להתעלות ממגבלות הסבל, הקושי והמצוקות של העולם הזה. תשוקת התעלות זו נובעת מתוך התחושה שחיי העולם הזה ספוגים ברוע ולכן יש לאפס אותם ולהגיע למרחב חיים מופשט. <b>מובן הדבר שהנקודה היותר פנימית של הטוב שברע מצטרפת אל הטוב, ונשארה אחר כך בהויה נצחית, אותה תשוקת הכליון של הרע בתחום הטוב חיה וקימה לעולמים באושר אין קץ </b>– אותה  שאיפת איבוד עצמי שנובעת מהסלידה משלטון הרוע בחיים נובעת ממקום טהור ומצטרפת אל שאיפת הנצח שבנשמת האדם. <b>שמחת ישרים היא בטוב שבטוב, העולה מכל רע, השמחה בישותה ובדרגת הרוחב של הויתה, המתעצמת במקור הטוב, מקור היש והחיים, אור חי העולמים </b>– שאיפת החיים של הצדיקים לא נובעת מתוך הרצון לאבד את המציאות המקולקלת אלא מתוך השתקעות בחיי הנצח, ביושר אין סופי שיבוא לידי ביטוי בחסד ובמידות טובות בעולם הזה; כדברי הפיוט: "<b>הוא שח ויהי</b>" – דיבורו ("שיחו") של ה', היינו הטוב המוחלט, הוא זה שיצר את ההוויה. <b>הטוב והרע האידיאלי שייך הוא אל המציאות בכללה, אם תערך המציאות לטובה בכללותה, הרי הדעת נוחה, וגם הפרטים הסובלים מתפייסים בשביל שהם נמצאים על כל פנים בעולם שיסודו טוב </b>– התבוננות זו, שהצד העליון והאידאלי של הרוע אף הוא חלק ממהות הטוב, מנחמת את אלו הסובלים בעולם שכן הם מבינים שהמהלך הכללי של העולם הוא טוב. <b>ההשגה בטוב האלהי היא מוכרחת לביסוס ההויה </b>– ההכרה בכך שהטוב הוא המניע המרכזי של המציאות מאפשרת את קיומה,<b> וכשנזכרים שכל העולמים כולם אינם אפילו כערך של איזה ניצוץ לפני גלגלי אורים עולמיים, לגבי אור שכינת אל, מופיע אז אור הטוב בנשמה, ומרירות החיים מתמתקת </b>– לולא האמונה בטוב האלוהי העומד מול הרע העולמי, תכלית העולם נראית מסופקת. אך כשמבינים שהיחס בין התופעות העולמיות לאינסוף האלוהי הוא גדול לאין ערוך מהיחס בין קמצוץ עפר לכוכבי הקוסמוס – התחושה המרירה משלטון הרע מתהפכת לנחמה ותקווה. 


<b>ארבע שאיפות עומדות ברוח האדם, נשפעות מרוח העולם במחלקותיו. האחת, שאיפת הרע הגמורה, חפץ השלטתו בכל ערכי החיים והעולם. מזה יצאה התקופה האלילית, והיא פועלת בעומק זוהמתה גם עד כה בכל ענפיה, שהם הם "סורי הגפן נכריה" (ירמיהו ב, כא), בכל רשעה, מחלה, סכלות, וחורבן, בין הגלויים בניוולם, בין המכוסים במעטה היופי החיצוני, כבוד מדומה ומשטר ממשלת תבל. השאיפה השניה היא הכרת הרע ברשעתו, ומתוך כך הכרזת היאוש המוחלט של כל היש, ושאיפת ההצלה בכליון מוחלט, וכונניות חיים למטרה זו. השאיפה השלישית היא יאוש למחצה, כלומר, להתיאש מהרשעה בעצמה, מהרע ושליטתו בעצמו, למסור בידו את החומר ואת העולם החברותי, הנגרר הרבה אחרי מראה עינים, ולהציל מתוך יאוש זה את הפנימיות של החיים, שזהו צד הטוב שלהם. השאיפה הרביעית היא העומדת להציל את הכל. מבלי להשאיר גם צרור, "לחשוב מחשבות לבל ידח ממנו נדח" (שמואל ב יד, יד), להציל את הגוף כמו הנשמה, את חיצוניות ההויה כמו פנימיותה, את הרע בעצמו כמו את הטוב, ולא עוד אלא להפך את הרע לטוב גמור, ולהעלות את העולם ומלואו בכל צדדיו ותכסיסיו, את העולם היחידי בכל ערכיו החומריים, ואת העולם החברותי בכל סדריו, להעמיד את הכל על בסיס הטוב. זאת היא שאיפת ישראל. המבוטאה במעמקי תורה, ביסוד האמונה, בהליכות החיים, בכל מלחמותיו, המעשיים והרוחניים, בכל תקותיו, "למרבה המשרה ולשלום אין קץ על כסא דוד ועל ממלכתו, להכין אותה ולסעדה במשפט ובצדקה, קנאת ד' צבאות תעשה זאת" (ישעיהו ט, ו). וקנאת ד' היא רוח החיה בגבורת ישראל, שלא להניח להרשעה האנושית ולא להרשעה העולמית אפילו כמלא נימא, "והאלילים כליל יחלף" (שם ב, יח), "ונשגב ד' לבדו ביום ההוא" (שם שם, יא), "ישמחו השמים ותגל הארץ ויאמרו בגוים ד' מלך" (תהילים צו, יא). ומובן הדבר, שבין היאוש הגמור, של הבודיסמוס, ובין היאוש למחצה, של הנוצריות, הם משמשים באיזה אופן את הרשעה העולמית, ברצותה על כל פנים להמשיך אליה כל אשר תוכל, לפחות להודות בממשיותה ונצחונה, כשהיא לעצמה, וממילא היא מתבצרת. ובא אור ישראל להסיר את כל חושך, ולהעביר מן הארץ כל ענן מקדיר, "להסיר את פני הלוט על כל העמים והמסכה הנסוכה על כל הגוים" (ישעיהו כה, ז). הרשעה עומדת לכליון, הרשעה המיוחדת הפרטית האישית, והוא הדין מקורה הרשעה העולמית, כל יסוד הרע, האחוז כל כך בשרשים ענפים ומתרחבים, ביצירה הגדולה. אותם המסתכלים, שטמונה בעצמיותם נטיה של רשעה עצמית, רואים הם את הצביון של הרשעה העולמית בצורה של שליטה כללית, והשקועים הרבה במעמקי הרע הרי הם מתמכרים אליה, ושמחים במציאותה, חוזים לה גדולות ומתעלסים בארס נאפופיה. עולים עליהם אותם שכבר עומדים הם על סף של תנועה לצד הטוב, אבל אליו לא הגיעו, משיקוף הדעה בדבר שליטת הרשעה לא נשתחררו, אבל החן והאהבה אליה רפתה, ומתאוננים הם על העולם הרע ועל יסודו, ואין להם כח של זריחת תקוה להביט אל יסוד הטוב העולמי, אל מקור החיים, שהכל עבדיו, וכל הטוב וכל הרע עומד הכן למטרת השלמת אידיאליו, ולמאמרו כסופה ירדופו. אבל ההתקצפות על הרשעה בחירוף ובגידוף, מרירות הנפש, והציורים החודרים של מחאה, אף על פי שהיא בלא תוצאה של זוהר, היא כבר התחלת הטבה, שנאת הרע כבר מקוננת בהם. למעלה מהם עולים חפשי ההשקפה, הרואים בעולם מצד אחד את הצד השלילי, את הרשעה והכסל שבו, ומצד שני את אי אפשריות נצחיותו, והם המחכים לאפיסה וכליון מוחלט מעיקר היסוד, הם כבר שואפים לכליון הרע ומאמינים בו, אמנם לא בא לעיניהם ברק הטוב. כל אלה הנם רק זהרורים קטנים של נהירו דקיק בתוך עומק החשכה, שעל כולם מאירה ומזהירה אבוקת אורות עולמי עולמים. זאת היא הצצת הטוב בשורש שרשו, היודעת כי "הרשעה כעשן תכלה, וממשלת זדון תעבר מן הארץ" (מתוך תפילת ימים נוראים), "ונשגב ד' לבדו ביום ההוא" (ישעיהו ב, יא). "אור זרוע לצדיק ולישרי לב שמחה" (תהילים צז, יא).נשפעות </b>– מושפעות;<b> במחלקותיו </b>– במחלוקת שבו;<b> סכלות </b>– טיפשות;<b> בניוולם </b>– בעליבותם;<b> וכונניות </b>– וייסוד;<b> צרור </b>– פירור;<b> ההויה </b>– המציאות;<b> כמלא נימא </b>– כעובי השערה, בהקשר שלנו: כמות קטנטנה;<b> הבודיסמוס </b>– הבודהיזם; <b>מתבצרת </b>– מתחזקת, מתבססת;<b> מקדיר </b>– מחשיך;<b> לכליון </b>– לאבדון, להשמדה;<b> הצביון </b>– האופי;<b> ומתעלסים </b>– ומזדווגים, ובהקשר שלנו: מתמכרים;<b> בארס נאפופיה </b>– ברעל של בגידותיה;<b> סף </b>– קצה;<b> רפתה </b>– נחלשה;<b> ומתאוננים </b>– ומתלוננים;<b> הכן </b>– מוכן, מצפה;<b> כסופה </b>– במהירות;<b> ההתקצפות </b>– הכעס;<b> מקוננת </b>– מפעפעת;<b> חפשי ההשקפה </b>– בעלי ההשקפה המשוחררת מדוגמטיות;<b> לאפיסה </b>– לחידלון;<b> נהירו דקיק </b>– אור קטנטן.
<b>ארבע שאיפות עומדות ברוח האדם, נשפעות מרוח העולם במחלקותיו </b>– ניתן לחלק לארבע קבוצות מרכזיות את שאיפותיה של האנושות, קבוצות שהן פועל יוצא של החלוקה בין טוב לרע שמצויה בעולם: <b>האחת, שאיפת הרע הגמורה, חפץ השלטתו בכל ערכי החיים והעולם </b>– הקבוצה הראשונה היא העצמת הרוע שבמציאות עד השתלטות מוחלטת שלו;<b> מזה יצאה התקופה האלילית, והיא פועלת בעומק זוהמתה גם עד כה בכל ענפיה, שהם הם "סורי הגפן נכריה", בכל רשעה, מחלה, סכלות, וחורבן, בין הגלויים בניוולם, בין המכוסים במעטה היופי החיצוני, כבוד מדומה ומשטר ממשלת תבל </b>–  התרבות האלילית פתחה באמצעים שונים פולחן המעורר בנפש האדם את הצדדים הפראיים – שהם מצד האמת אמורים להיות מוסרים מנפש האדם כזמורות גפן מקולקלות – צדדים כרשע, טיפשות ורצון להרס; בין אם הם גלויים בשפלותם ובין אם הם מתכסים בתרבות מתוחכמת. <b>השאיפה השניה היא הכרת הרע ברשעתו, ומתוך כך הכרזת היאוש המוחלט של כל היש, ושאיפת ההצלה בכליון מוחלט, וכונניות חיים למטרה זו </b>– הקבוצה השנייה (בודהיזם) היא אותו חלק באנושות שמזהה את הרוע בעולם ומתייאש לחלוטין מן הקיום – הן החומרי והן הרוחני – עד כדי יסוד תרבות שמעוניינת ל"התאיין" ולהתאפס מכל היש. <b>השאיפה השלישית היא יאוש למחצה, כלומר, להתיאש מהרשעה בעצמה, מהרע ושליטתו בעצמו, למסור בידו את החומר ואת העולם החברותי, הנגרר הרבה אחרי מראה עינים, ולהציל מתוך יאוש זה את הפנימיות של החיים, שזהו צד הטוב שלהם </b>– הקבוצה השלישית (דת כדוגמת הנצרות) אף היא מיואשת מתיקון מלא של העולם, אולם היא מפרידה בין הממד החומרי שממנו יש לפרוש לדעתה, לבין הממד רוחני שאותו ניתן להציל; זוהי תרבות שמעודדת התנזרות מחיי העולם הזה והתמקדות בעולם הרוח. <b>השאיפה הרביעית היא העומדת להציל את הכל. מבלי להשאיר גם צרור, לחשוב מחשבות "לבל ידח ממנו נדח", להציל את הגוף כמו הנשמה, את חיצוניות ההויה כמו פנימיותה, את הרע בעצמו כמו את הטוב </b>– הקבוצה הרביעית מעוניינת להשליט את הטוב על כל חלקי המציאות, בלא שום חלק שנותר מאחור; זוהי התרבות היהודית שמטפלת הן בגלוי והן בנסתר, הן בחומר והן ברוח; <b>ולא עוד אלא להפך את הרע לטוב גמור, ולהעלות את העולם ומלואו בכל צדדיו ותכסיסיו, את העולם היחידי בכל ערכיו החומריים, ואת העולם החברותי בכל סדריו, להעמיד את הכל על בסיס הטוב </b>– יתרה מזאת, תפיסת עולם זו שואפת למצוא את הטוב הגנוז ברע בכל צדדיו השונים, הן ברמה הציבורית והן ברמה הפרטית, עד שלא יהיה פרט בחיים שלא יהיה מלא בערך חיובי. <b>זאת היא שאיפת ישראל. המבוטאה במעמקי תורה, ביסוד האמונה, בהליכות החיים, בכל מלחמותיו, המעשיים והרוחניים, בכל תקותיו </b>– תפיסת עולם זו מרוכזת בתרבותו של עם ישראל – בסתרי תורה, בבסיס האמונה היהודית, במצוות ובכל מאבקי העם היהודי – הפיסיים והרוחניים; עם ישראל לעולם לא נטש את שאיפתו העמוקה לתיקון העולם כולו; כדברי הפסוק: "<b>למרבה המשרה ולשלום אין קץ על כסא דוד ועל ממלכתו, להכין אותה ולסעדה במשפט ובצדקה, קנאת ד' צבאות תעשה זאת</b>" – מי שמרבה את שלטונו ("שררותו") של הקב"ה בעולם יזכה לשלום ולהרמוניה אינסופיים בעת שמלכות דוד תכוון את העולם לחיי צדק ומשפט, זוהי מטרתו הנחושה והטוטאלית ("קנאות") של ה';<b> וקנאת ד' היא רוח החיה בגבורת ישראל, שלא להניח להרשעה האנושית ולא להרשעה העולמית אפילו כמלא נימא – </b>"קנאת ה'" מחוברת אל החזון של הקמת מלכות ישראל. לא מדובר בקנאה אנושית קטנונית אלא בתביעה אלוהית עמוקה לתיקון העולם באופן טוטאלי בלא להותיר ולו חלק קטנטנן; על חזון זה מנבא הנביא: "<b>והאלילים כליל יחלף, ונשגב ד' לבדו ביום ההוא, ישמחו השמים ותגל הארץ ויאמרו בגוים ד' מלך</b>". <b>ומובן הדבר, שבין היאוש הגמור, של הבודיסמוס, ובין היאוש למחצה, של הנוצריות, הם משמשים באיזה אופן את הרשעה העולמית, ברצותה על כל פנים להמשיך אליה כל אשר תוכל, לפחות להודות בממשיותה ונצחונה, כשהיא לעצמה, וממילא היא מתבצרת </b>– מובן מאליו שהן התפיסה הבודהיסטית המיואשת לחלוטין מן העולם, והן התפיסה הנוצרית שמיואשת "רק" מן הממד החומרי – גורמות באופן עקיף ללגיטימציה ולחיזוק לרוע; האנושות קולטת מהן שאין באמת אפשרות לנצח את הרוע. <b>ובא אור ישראל להסיר את כל חושך, ולהעביר מן הארץ כל ענן מקדיר </b>"<b>להסיר את פני הלוט על כל העמים והמסכה הנסוכה על כל הגוים</b>", ואזי <b>הרשעה עומדת לכליון, הרשעה המיוחדת הפרטית האישית, והוא הדין מקורה הרשעה העולמית, כל יסוד הרע, האחוז כל כך בשרשים ענפים ומתרחבים, ביצירה הגדולה </b>– אמונת ישראל שואפת להסיר את הייאוש מהצלחתו של הרוע להשתלט על חיי האדם, שכן ניתן להסיר את הרוע שבמציאות בכלל ושבאדם בפרט. <b>אותם המסתכלים, שטמונה בעצמיותם נטיה של רשעה עצמית, רואים הם את הצביון של הרשעה העולמית בצורה של שליטה כללית </b>– יש קשר בין מדיניות החיים לצורת ההסתכלות הפילוסופית: אדם שבקרבו שוכן רע שנדמה לו שאינו יכול לנצחו, גם יכריע שבעולם כולו קיים רוע שלא ניתן להכרעה;<b> והשקועים הרבה במעמקי הרע הרי הם מתמכרים אליה, ושמחים במציאותה, חוזים לה גדולות ומתעלסים בארס נאפופיה </b>– אנשים מעין אלו מתדרדרים להשקיע את חייהם באנוכיות, גסות ויצריות, ומתמכרים אל סטיותיו של הרוע. <b>עולים עליהם אותם שכבר עומדים הם על סף של תנועה לצד הטוב, אבל אליו לא הגיעו, משיקוף הדעה בדבר שליטת הרשעה לא נשתחררו, אבל החן והאהבה אליה רפתה, ומתאוננים הם על העולם הרע ועל יסודו, ואין להם כח של זריחת תקוה להביט אל יסוד הטוב העולמי, אל מקור החיים, שהכל עבדיו, וכל הטוב וכל הרע עומד הכן למטרת השלמת אידיאליו, ולמאמרו כסופה ירדופו </b>– אותם אנשים שמזהים את עוצמת הרע אך גם סולדים ממנו נמצאים במצב טוב יותר, אלא שהם מלאים מרירות ותסכול מתמיד, מכיוון שאינם מבינים שגם הרע הוא חלק מן התוכנית האלוהית, וממילא שאיפתם לטוב נחלשת ומרצם לתקן את העולם מתעייף. <b>אבל ההתקצפות על הרשעה בחירוף ובגידוף, מרירות הנפש, והציורים החודרים של מחאה, אף על פי שהיא בלא תוצאה של זוהר, היא כבר התחלת הטבה, שנאת הרע כבר מקוננת בהם </b>– יחד עם זאת, המרירות וביטויי הייאוש מהרוע האנושי של קבוצה זו מבטאת התקדמות מסוימת בתרבות האנושית. <b>למעלה מהם עולים חפשי ההשקפה, הרואים בעולם מצד אחד את הצד השלילי, את הרשעה והכסל שבו, ומצד שני את אי אפשריות נצחיותו, והם המחכים לאפיסה וכליון מוחלט מעיקר היסוד, הם כבר שואפים לכליון הרע ומאמינים בו </b>– במדרגה עליונה יותר נמצאים בעלי ההשקפה המשוחררת מדוגמטיות: הם אמנם מכירים בעוצמת השפעתו של הרוע האנושי אך ודאיים בהכנעתו בעתיד, <b>אמנם לא בא לעיניהם ברק הטוב </b>– אולם לא מצליחים לזהות את התקדמות הטוב בהווה (ולכן מצויים גם הם בעצבות מסוימת). <b>כל אלה הנם רק זהרורים קטנים של נהירו דקיק בתוך עומק החשכה, שעל כולם מאירה ומזהירה אבוקת אורות עולמי עולמים. זאת היא הצצת הטוב בשורש שרשו, היודעת כי </b>"<b>הרשעה כעשן תכלה, וממשלת זדון תעבר מן הארץ, ונשגב ד' לבדו ביום ההוא</b>" – מעל כולם מצויה השקפתם של נביאי וחכמי ישראל, שכל הנ"ל הם רק אור זעיר לעומתם; גדולי ישראל זוכים כבר בהווה להתעלות אל העתיד. הם מכירים את הטוב האלוהי המקורי שכבר כעת ניכר רישומו במציאות; ועליהם נאמר "<b>אור זרוע לצדיק ולישרי לב שמחה</b>" – לצדיקים הרגילים יש אור זרוע שיתגלה רק בעתיד, אך לישרים בפועל צפויה שמחת השלמות כבר בהווה. 



<b>הרע הגמור והמוחלט, שאין בו שום ניצוץ של טוב, הוא שמח בכליונו, ואבודו ואפיסתו, זוהי שלמות התפתחותו היותר גדולה. ואנו צריכים להתרומם למדת חסד מקיפה כזאת, עד אשר נשאף להיטיב לכל, וגם עם הרע אנו חפצים להיטיב במה שנכלהו, "וכל הרשעה כולה כעשן תכלה" (מוסף תפילת מוסף יום הכיפורים). הצער נמצא רק לאותו הניצוץ מן הטוב, הקשור בחטיבה אחת עם הרע, והוא מצד הטוב שלו שואף לקיום, ומדמה בדעתו, שתנאי קיומו תלויים הם בקיום כל הסתעפות הרע, שהוא קשור בו, וכל זעזוע של כילוי של הרע מכאיב אותו. ואנו שואפים להפריד את הרע מן הטוב. אז ימלא העולם עונג, יתענג הטוב בקיומו, ההולך וגובר "כצאת השמש בגבורתו" (שופטים ה, לא), ויתענג הרע בכליונו, ההולך ומתגבר גם הוא לפי רבות הטוב. "נר רשעים ידעך, ואור צדיקים ישמח" (משלי יג, ט). הצביונות הרעים שבעולם מוכרחים הם להמחק. ישארו בתור גולמים של מציאות, וצורות חדשות יהיו מוטבעות עליהם. וכל המערכות העולמיות הולכות לסייע את המחיקה, כדי להכשיר את היצירה החדשה. הרז הפלוסופי המיסטי של הרמב"ם, בפירוש המשנה שלהי ברכות (פרק ט), "עת לעשות לד' הפרו תורתך" (תהילים קיט, קכו), המתאים לסגירת דרכי התשובה לרשעים מוחלטים, כדי שיאבדו בעונם, ולהדרש "אשר חלק ד' אלהיך אותם לכל העמים" (דברים ד, יט) "שהחליקם בדברים כדי לטורדן מן העולם" (עבודה זרה נה, א), הכל הולך לקראת מחשבת עולמים זו, "באבוד רשעים רנה" (משלי יא, י) כשנגמר סיפוקם ונתמלאה סאתם, אז הגיע עת להמחיקה שתעשה, הצורה העכורה מתבטלת, ומהחומר המהותי נבנה יצירה חדשה משוכללת. החטא הוא מאבד ומטשטש, מחליש והורס, ובעומק הרשעה מתמלא המובן של "שכר עבירה עבירה" (אבות ד, ב). ומכל מקום הבחירה נתונה עד לגמירה, כל זמן שזיק חיים בוער אפשר על ידי גבורת רצון לשכלל מזיק קטן את הצורה היותר מתוקנת, מבלי צורך של איבוד. אמנם יש שהזיק האחרון מהחיים הרוחניים המהותיים כבר אבד, ומה שחי אינו כי אם אותו הציור המכוער, שספג לתוכו את כל התמצית, הנשאר מזיק החיים המתוקנים, ושעבדו אליו, אז אובדת הבחירה, ומורד הכליון בא, שלטובת התקדמות השכלול שלאחר הכליון באה החלקת הדברים, "כדי לטורדן מן העולם" (עבודה זרה נה, א).בכליונו </b>– בהשמדתו;<b> שנכלהו </b>– שנשמיד אותו;<b> בחטיבה </b>– ביחידה;<b> ומדמה </b>– ומדמיין;<b> הסתעפות </b>– התפרטות;<b> כילוי </b>– אובדן;<b> רבות </b>– התרבות;<b> הצביונות </b>– הסגנונות, ובהקשר שלנו: הזהויות;<b> גולמים </b>– יסודות לא מפותחים;<b> הרז </b>– הסוד;<b> שלהי </b>– סוף;<b> סאתם </b>– מידתם;<b> העכורה </b>– המלוכלכת;<b> לגמירה </b>– לסיום;<b> שזיק </b>– ניצוץ;<b> ומורד </b>– והדרדרות.
<b>הרע הגמור והמוחלט, שאין בו שום ניצוץ של טוב, הוא שמח בכליונו, ואבודו ואפיסתו, זוהי שלמות התפתחותו היותר גדולה </b>– מצד האמת, הרוע המוחלט שמח באובדנו שלו, כי זהו למעשה השלב הסופי של התפתחותו ותכליתו;<b> ואנו צריכים להתרומם למדת חסד מקיפה כזאת, עד אשר נשאף להיטיב לכל, וגם עם הרע אנו חפצים להיטיב במה שנכלהו </b>– הרצון להשמדת הרוע זהו החסד המקיף והגדול ביותר שניתן לעשות למען העולם, כדברי התפילה "<b>וכל הרשעה כולה כעשן תכלה</b>". <b>הצער נמצא רק לאותו הניצוץ מן הטוב, הקשור בחטיבה אחת עם הרע, והוא מצד הטוב שלו שואף לקיום, ומדמה בדעתו, שתנאי קיומו תלויים הם בקיום כל הסתעפות הרע, שהוא קשור בו, וכל זעזוע של כילוי של הרע מכאיב אותו </b>– הסיבה עבורה קיימת גם ברשעים שאיפת קיום וחשש מאובדן היא מפני הנקודות הטובות שקיימות בחייהם (שנדמה להם שהנקודות הללו אינן יכולות להתנתק ממעטפת הרשע שעוטפת אותן ובאובדנה גם הן יעלמו). <b>ואנו שואפים להפריד את הרע מן הטוב. אז ימלא העולם עונג, יתענג הטוב בקיומו, ההולך וגובר "כצאת השמש בגבורתו", ויתענג הרע בכליונו, ההולך ומתגבר גם הוא לפי רבות הטוב </b>– הדרך של עם ישראל לתקן את העולם היא בבירור והפרדה של נקודות הטוב ממעטפת הרשע, ואזי הטוב מתגבר בעוצמה ובגבורה, והרשעה מתכלה מאיליה; כדברי הפסוק: "<b>נר רשעים ידעך", ו"אור צדיקים ישמח"</b>. <b>הצביונות הרעים שבעולם מוכרחים הם להמחק. ישארו בתור גולמים של מציאות, וצורות חדשות יהיו מוטבעות עליהם </b>– המהלך הא-לוהי יוביל את המציאות למחיקת הזהות (צביון) השלילית, שתישאר רק כיסוד גולמי שעל גביה תופיע צורה חדשה של טוב; <b>וכל המערכות העולמיות הולכות לסייע את המחיקה, כדי להכשיר את היצירה החדשה </b>– כל המאבק התרבותי בעולם הולך ומוביל למהלך א-לוהי זה. ישנם מספר מאמרי חז"ל שמורים על הנהגה אלוהית שמתייחסת בחיוב להתדרדרות הרשעים עד לכיליונם המוחלט מבלי שיוכלו להימלט מגורלם: <b>הרז הפלוסופי המיסטי של הרמב"ם, בפירוש המשנה שלהי ברכות, "עת לעשות לד' הפרו תורתך", המתאים לסגירת דרכי התשובה לרשעים מוחלטים, כדי שיאבדו בעונם </b>– הרמב"ם בפירושו למשנה מבאר ביאור עמוק ("רז פילוסופי") שכשיגיע זמן להיפרע מהרשעים ("עת לעשות לה'") ההנהגה האלוהית תזמן סיבות ואמצעים לרשעים לחטוא לגמרי ("הפרו תורתך");<b> ולהדרש "אשר חלק ד' אלהיך אותם לכל העמים" "שהחליקם בדברים כדי לטורדן מן העולם" </b>– במסכת עבודה זרה דרשו חז"ל שריבונו של עולם אפשר מקום ("חלק") להסתאבות האלילית של התרבויות הקדומות על מנת שיעברו מהעולם; ו<b>הכל הולך לקראת מחשבת עולמים זו</b>, כדברי הפסוק <b>"באבוד רשעים רנה"</b>, היינו<b> כשנגמר סיפוקם ונתמלאה סאתם, אז הגיע עת להמחיקה שתעשה, הצורה העכורה מתבטלת, ומהחומר המהותי נבנה יצירה חדשה משוכללת </b>– יש מהלך אלוהי המעודד את ההסתאבות של התרבויות הספוגות ברשע להגיע מיצוי מוחלט ("שיתמלא סאתם") כדי לסלק את הטומאה מהעולם ובמקומה להנחיל תרבות עליונה יותר. כיצד תהליך זה מתרחש? <b>החטא הוא מאבד ומטשטש, מחליש והורס, ובעומק הרשעה מתמלא המובן של "שכר עבירה עבירה" </b>– ההתדרדרות המוסרית בעצמה יוצרת את כיליונו של הרשע. היא מחלישה את מוטיבציית הקיום והחיים. זהו המובן של מאמר חז"ל: ש"שכר עבירה – עבירה" – על ידי קיום העבירה ישנה הסתאבות והתעמקות בעבירה נוספת עד להסתאבות מוחלטת. <b>ומכל מקום הבחירה נתונה עד לגמירה, כל זמן שזיק חיים בוער אפשר על ידי גבורת רצון לשכלל מזיק קטן את הצורה היותר מתוקנת, מבלי צורך של איבוד </b>– כל עוד האדם או התרבות לא הסתאבו כליל ונותר בהם ניצוץ חיובי וערכי הרי שניתן עדיין להשתחרר מלפיתת החטא ולהתמלא בטוב.<b> אמנם יש שהזיק האחרון מהחיים הרוחניים המהותיים כבר אבד, ומה שחי אינו כי אם אותו הציור המכוער, שספג לתוכו את כל התמצית, הנשאר מזיק החיים המתוקנים, ושעבדו אליו, אז אובדת הבחירה, ומורד הכליון בא, שלטובת התקדמות השכלול שלאחר הכליון באה החלקת הדברים, כדי לטורדן מן העולם </b>– לפעמים המצב של הרשע כה מתדרדר עד שמגיע להשתקעות גמורה בעומק האנוכיות שסופחת אליה גם את נקודות הטוב. במצב זה, ההתדרדרות האובדנית היא בלתי נמנעת, והתהליך האלוהי מקדם את המציאות התרבותית, על חורבות התרבות הקודמת, למשוכללת יותר.    


<b>שלש מדרגות הן, שההשלמה הפרטית והכללית לישראל מחויבת להיות מבוססת עליהן, השיבה אל הטבע, אל המוסר האנושי, אל יסוד האומה. והקדושה העליונה חלה דוקא על גבי שלשתן. העבודה האלהית היותר עליונה היא אותה שהיא מקושרת ישר אל הטבע. נתחללה קדושה עליונה זו על ידי זוהמת האדם, שהשחיתה את פולחן הטבע, בעשותה אותה למפלצת אלילית, במקום שהוא צריך להיות בסיס איתן להאידיאליות העליונה. "זיהרא עילאה דאדם הראשון" (זהר בראשית) היא כוללת מדה עליונה זו העולה עד למעלה "מהאספקלריא המאירה" (סוטה ל, ב) של נבואת משה רבנו. לעבדה ולשמרה בגן עדן, זהו זיו החיים העליון, לאכל מעץ החיים, ולא לדעת כלל משום רע, מפני שאי אפשר כלל שיהיה בעולם החמרי והרוחני, השלם כל כך, מעשי ידי יוצר כל, שום דבר רע, רק הכל בעתו ובזמנו הוא אך טוב, ו"האלהים עשה את האדם ישר" (קהלת, ז, כט). העסק בפרק שירה הוא היסוד של התשובה אל הטבע. זאת היא התשובה התחתונה שהיא העליונה, העולה למעלה מכל קנאת עם, רק מרוממת את הצדם בתור האח הנעלה, לכל אחיו יצורי שדי, היודעים כולם את קונם ומתענגים בהדר פעלו. הכל למרומי הקודש הוא מתעלה. בזה קונה הוא את ערובתו שלא ישפל וירד מטה מטה, שלא יהפך לכלי מות מחבל את עצמו ואת אחרים. מוכרח הוא שם ד', ואור תורתו אשר לארץ נתנה, ללכת עם האדם בכל מורדותיו, למען לא יפול בשוחה עמוקה, אשר כבר נוקש בה מימי קדם. "וגם את בדם בריתך שלחתי אסיריך מבור אין מים בו" (זכריה ט, יא).נתחללה </b>– נהרסה;<b> איתן </b>– חזק;<b> זיו </b>– אור;<b> קנאת עם </b>– קנאות לאומית;<b> ערובתו </b>– בטחונו;<b> מורדותיו </b>– ירידותיו, כשלונותיו;<b> בשוחה </b>– בבור, במכשול;<b> נוקש </b>– נכשל. 
<b>שלש מדרגות הן, שההשלמה הפרטית והכללית לישראל מחויבת להיות מבוססת עליהן, השיבה אל הטבע, אל המוסר האנושי, אל יסוד האומה </b>– ישנן שלש קומות שגורמות לאדם להתחבר עם א-לוהים: הטבעיות הבסיסית; המוסר האנושי; והלאומיות האנושית; <b>והקדושה העליונה חלה דוקא על גבי שלשתן </b>– ורק אחרי שהקומות הללו בנויות היטב מגיע האדם למדרגת הקדושה. מדוע חשוב החיבור אל הטבע? כי <b>העבודה האלהית היותר עליונה היא אותה שהיא מקושרת ישר אל הטבע </b>– החיבור לזרימה הטבעית של החיים מאפשר שיבה למקור האלוהי שיצר את העולם, עוד לפני שבני אדם קלקלו אותו.<b> נתחללה קדושה עליונה זו על ידי זוהמת האדם, שהשחיתה את פולחן הטבע, בעשותה אותה למפלצת אלילית, במקום שהוא צריך להיות בסיס איתן להאידיאליות העליונה </b>– הפולחן האלילי לקח את כוחות הטבע והעצים את הגסות שבהם; במקום שישמשו כבסיס להתפתחות רוחנית, שימשו הם להתמכרות ליצרים הפראיים והגסים ביותר. בתורת הסוד מדובר על "<b>זיהרא עילאה דאדם הראשון" </b>– אורה העליון של מדרגת אדם הראשון (שמבטא את  האנושות במצבה האידיאלי), שמדרגה זו<b> כוללת מדה עליונה זו העולה עד למעלה מ"האספקלריא המאירה" של נבואת משה רבנו </b>– מדרגת אדם הראשון, שהיא למעלה אפילו ממדרגת נבואתו הבהירה של משה (שלמרות טהרתה יש בה התרחקות מסוימת מעולם הטבע) – מבשרת את השלמות וההרמוניה שבין הטבע לאלהים. כדברי הפסוק שאדם הושם "<b>לעבדה ולשמרה</b>" את האדמה<b> בגן עדן</b>, היינו<b> זהו זיו החיים העליון </b>– בציווי לאדם הראשון "לעבדה ולשומרה" הצטווה בהוצאת כוחות הטבעיים אל הפועל, פעולה שתביא למדרגה עליונה; וזהו הציווי  <b>לאכל מעץ החיים, ולא לדעת כלל משום רע, מפני שאי אפשר כלל שיהיה בעולם החמרי והרוחני, השלם כל כך, מעשי ידי יוצר כל, שום דבר רע, רק הכל בעתו ובזמנו הוא אך טוב </b>– הציווי לאכול רק מ"עץ החיים" משמעו להתדבק בטבעיות החיים המקורית של העולם החומרי והרוחני, שהוא כאמור פועלו המקורי של א-לוהים שכולו טוב,<b> ו"האלהים עשה את האדם ישר" </b>– והאדם היה אמור להמשיך זאת בישרות טבעית (האכילה מ"עץ הדעת" היא ההתדרדרות לניהול החיים מתוך התחכמות וניתוק מההרמוניה הפשוטה של החיים). <b>העסק בפרק שירה הוא היסוד של התשובה אל הטבע </b>– אחד מהפרקים המופלאים שמסרו לנו חז"ל על מנת שנתרומם מעט אל החזון העתידי הוא "פרק שירה" (אוסף פסוקים שמתארים את היופי שבבריאה);<b> זאת היא התשובה התחתונה שהיא העליונה, העולה למעלה מכל קנאת עם, רק מרוממת את הצדם בתור האח הנעלה, לכל אחיו יצורי שדי, היודעים כולם את קונם ומתענגים בהדר פעלו. הכל למרומי הקודש הוא מתעלה </b>– בפסוקי פרק זה מבארים חז"ל את מהותה המיוחדת של כל בריאה ובריאה במציאות, ובזאת אנו מתרוממים מכל קנאות לאומית-אנושית בשום יצור, גם לא בבעלי חיים; אלא מבינים שתפקידנו לרומם את הכוחות הטבעיים ולא להילחם בהם. <b>בזה קונה הוא את ערובתו שלא ישפל וירד מטה מטה, שלא יהפך לכלי מות מחבל את עצמו ואת אחרים </b>– בעת בה מבין אדם את תפקידו בעולם הטבע הוא קונה את בטחונו שלא ימשך לצדדים הגסים של החיים אלא ירומם אותם לתפקידם הנעלה. לצורך כך <b>מוכרח הוא שם ד', ואור תורתו אשר לארץ נתנה, ללכת עם האדם בכל מורדותיו, למען לא יפול בשוחה עמוקה, אשר כבר נוקש בה מימי קדם </b>– לימוד התורה הוא זה שמציל אותנו ליפול לגסות בטבע (כפי שהיה בעבר בחטא דור המבול ודומיו); <b>"וגם את בדם בריתך שלחתי אסיריך מבור אין מים בו" </b>– כמו ברית המילה ("דם בריתך"), כך גם התורה בכללה, פוגמת במובן מסוים בטבע האדם, אמנם חבלה זו מטרתה – שחרור מהשפל המוסרי שנמצא בו האדם ("בור אין מים בו") עד לכדי שיבה לטבע המקורי והמתוקן.



<b>המציאות בהתהוותה וקיומה הרי היא קשורה בהעליוניות של המקוריות המציאותית. לא שטחיות, לא צללים, ולא כחות חלקיים הם עושים את התוכן המציאותי, כי אם הופעת העצמיות, לשד היש, מעמק ההויה, משרש פנימיותה, כמו שהוא המקור שמשם ההתהוות הנשמתית, אושר הנשמות. אימון הרצון, החנוך הרוחני של האדם, וכל היש המרגיש, המחשב, מוכרח הוא להיות נשאב משורש המקוריות העליונה. העילוי יבא על ידי השגרה של קודש עליון, על ידי הודעה והקראה של שם ד' במילואו. אז יהפך לטוב הרע שבמציאות, השולט בכחו העור והפראי בגופניות, בחומריות האדם וכל החי, בעולמים הגולמיים, בכחות הסוערים ופועלים, בהגלמה והכללה, באי ידיעה להפלות בין טוב לרע, ובקישור עם שאיפת רע, התנשאות עצמית, התפשטות חיל ושטף, מבלי הבט אל היושר, הצדק, המטרה העדינה, כשהמקוריות העליונה תזיל עליה פלגיה הרחבים. והפלגים הללו מוחשפים ועומדים הם מאורה של תורה, מההתגלות של יסוד ההויה, בקדימת הארת מטרתה האידיאלית, הכוללת את כל התכנית, גם את יסוד הרע והפרא שביש, עם כל תכסיסיו, עם כל המשכת פעולותיו, עם כל יצוריו, עם כל הזעף, עם כל אש התבערה, עם כל הכבדות, העפריות, עם כל העצלות, השגעון, עם כל התהפוכות והזרות שלו, על הכל נהרה מופיעה. כמה גדול ונשגב הוא אור החיים של התגלות התורה, וכמה נשגב ואדיר הוא הפועל העז, הדבק באור תורה לשמה, את החמור הרע, של הרשעה, את השור והכלב, בין בגופניות העצמית, בין בעולם ומלואו, הרי הוא כובש, מדריך, מלמד ומעדן, והכל שבים לו לאוהבים, ובקרב הכל רוח שכל מופיע. ואותה העצלות, הרשעה והעזות בעצמה הרי היא מתרוממת, מתפתחת ממוסרותיה, ותוכן המטרה הגנוזה בנקודתה הפנימית, ביסוד צורך התהוותה, מתגלה עליה, והזריזות, האהבה וההכנעה המהוגנה, פורחות דוקא על ידי כחותיהם, אלפי רבבות חילי אורות מחשכים הללו מתעדנים, הסיגים היותר זרים מתפרדים ונופלים, המתנשאים ללא צדק פורחים ונופלים, נשרפים ונאפסים, ורוח טהור מיסוד חידוש העולמים מרחף על הכל, ריח עדן של חידוש העולם, של שמחת היצירה מקיף וחודר. עם המלך במלאכתו ישבו, בנשמתן של צדיקים נמלך בבריאת עולמו, והמלכה זו עושה היא את מהלכה, פועלת את ערכיה, בנעימת דודים היא מתגלה לידידים, בחדירה עליונה, הנה באה ונהיתה, דבר ד' יקום לעולמים.בהתהוותה </b>– ביצירתה;<b> בהעליוניות </b>– במדרגה העליונה;<b> לשד </b>– מעיין, מקור;<b> העילוי </b>– ההתרוממות;<b> העור </b>– הסתמי;<b> הגולמיים </b>– הגסים, הפוטנציאליים;<b> חיל ושטף </b>– כוח וזרימה;<b> פלגיה </b>– נהרות שפע;<b> מוחשפים </b>– גלויים;<b> העפריות </b>– הגסות;<b> התהפוכות </b>– השינויים;<b> נהרה </b>– אורה;<b> והעזות </b>– והחוצפה;<b> מתפתחת ממוסרותיה </b>– משתחררת מכבליה;<b> המהוגנה </b>– הנכונה, ההוגנת;<b> מתפרדים </b>– מתנתקים;<b> ונאפסים </b>– ונאבדים;<b> דודים </b>– אהבה (כרעייה לדודה);<b> לעולמים </b>– לנצח. 
<b>המציאות בהתהוותה וקיומה הרי היא קשורה בהעליוניות של המקוריות המציאותית </b>– כל הקיום של המציאות תלוי בקישור שלה למקורה העליון; <b>לא שטחיות, לא צללים, ולא כחות חלקיים הם עושים את התוכן המציאותי, כי אם הופעת העצמיות, לשד היש, מעמק ההויה, משרש פנימיותה, כמו שהוא המקור שמשם ההתהוות הנשמתית, אושר הנשמות </b>– צדדי המציאות השטחיים, האפלים והחלקיים שנראים כלפי חוץ – אינם עומדים בפני עצמם; רק בחיבור לשורש המקורי והפנימי של המציאות, בחיבור לא-לוהים, לנשמת המציאות – מצוי האושר. <b>אימון הרצון, החינוך הרוחני של האדם, וכל היש המרגיש, המחשב, מוכרח הוא להיות נשאב משורש המקוריות העליונה </b>– כל ההדרכות המוסריות והחינוכיות צריכות להוציא אל הפועל את הקשר של כל אדם אל שורש המציאות. <b>העילוי יבא על ידי השגרה של קודש עליון, על ידי הודעה והקראה של שם ד' במילואו </b>– ההתעלות של העולם תבוא באמצעות חיי "שגרת הקודש" של האדם בכלל ועם ישראל בפרט, שמבטאים בחייהם את המוסריות והאמונה ("שם ה'"); <b>אז יהפך לטוב הרע שבמציאות, השולט בכחו העור והפראי בגופניות, בחומריות האדם וכל החי, בעולמים הגולמיים, בכחות הסוערים ופועלים, בהגלמה והכללה, באי ידיעה להפלות בין טוב לרע, ובקישור עם שאיפת רע, התנשאות עצמית, התפשטות חיל ושטף, מבלי הבט אל היושר, הצדק, המטרה העדינה, כשהמקוריות העליונה תזיל עליה פלגיה הרחבים </b>– על ידי הדבקות במקור הכל, בה', כל החיים עוברים מהפך: גם הרע הסתמי שבמציאות, שמתבטא בכך שהאדם והטבע מתפקדים באופן גס, גולמי ואוגאיסטי – ישתנו. <b>והפלגים הללו מוחשפים ועומדים הם מאורה של תורה </b>– כל זרמי המציאות הללו נחשפים בסופו של דבר למוסר התורה; <b>מההתגלות של יסוד ההויה, בקדימת הארת מטרתה האידיאלית, הכוללת את כל התכנית, גם את יסוד הרע והפרא שביש, עם כל תכסיסיו, עם כל המשכת פעולותיו, עם כל יצוריו, עם כל הזעף, עם כל אש התבערה, עם כל הכבדות, העפריות, עם כל העצלות, השגעון, עם כל התהפוכות והזרות שלו, על הכל נהרה מופיעה </b>– כשחודרים לתוכנית הכוללת את כל המציאות מבינים שיש גם תפקיד לכל מה שנראה לנו רע. התורה מבררת את אותם הנקודות הטובות שיש בטבע הפראי, הסוער והעצל והאלים של העולם – ובכך היא מאפשרת להגביל אותו עד שיתהפך לטוב. <b>כמה גדול ונשגב הוא אור החיים של התגלות התורה, וכמה נשגב ואדיר הוא הפועל העז, הדבק באור תורה לשמה, את החמור הרע, של הרשעה, את השור והכלב, בין בגופניות העצמית, בין בעולם ומלואו </b>– הטבע הגס מכונה בתורת הסוד "חמור", "כלב" ו"שור" – צדדים גסים שמופיעים הן בפרט ובין בכלל; ואור התורה <b>הרי הוא כובש, מדריך, מלמד ומעדן, והכל שבים לו לאוהבים, ובקרב הכל רוח שכל מופיע </b>– התורה מדריכה כיצד להילחם בנטיות רעות אלה וכיצד למצוא את הטוב שבהם עד שכל חיי האדם יתמלאו קדושה. <b>ואותה העצלות, הרשעה והעזות בעצמה הרי היא מתרוממת, מתפתחת ממוסרותיה, ותוכן המטרה הגנוזה בנקודתה הפנימית, ביסוד צורך התהוותה, מתגלה עליה </b>– הנטייה האנושית להיכנע לגוף העצל ("שור"), להתעלם מהמחשבה והמוסר ("חמור"), ולהיות עז פנים וחצוף ("כלב") – משתחררת מכבליה, ובאמצעות התורה נחשפת כאמור הנקודה אמיתית שקיימת בכל אלה, שלמענה הם נוצרו בעולם; <b>והזריזות, האהבה וההכנעה המהוגנה, פורחות דוקא על ידי כחותיהם, אלפי רבבות חילי אורות מחשכים הללו מתעדנים </b>– כל העוצמות השליליות הללו בסופו של דבר מפריחות עת המידות הטובות, וכל אינסוף כוחות החיים מתעדנים. דווקא על ידי הטוב הגנוז במידות הרעות נשלם הטוב בצורה יותר מתוקנת. <b>הסיגים היותר זרים מתפרדים ונופלים, המתנשאים ללא צדק פורחים ונופלים, נשרפים ונאפסים, ורוח טהור מיסוד חידוש העולמים מרחף על הכל, ריח עדן של חידוש העולם, של שמחת היצירה מקיף וחודר </b>– הצדדים המכוערים של הרע נאבדים מהחיים ובמקומם נשארים רק הצדדים הטובים שבו. כשמציאות זו תתגלה האנושות והמציאות בכלל תעבורנה מהפך ותקופה חדשה תתגלה בעולם: <b>עם המלך במלאכתו ישבו, בנשמתן של צדיקים נמלך בבריאת עולמו, והמלכה זו עושה היא את מהלכה, פועלת את ערכיה, בנעימת דודים היא מתגלה לידידים, בחדירה עליונה, הנה באה ונהיתה, דבר ד' יקום לעולמים </b>– הקב"ה כביכול התייעץ ("נמלך") עם הצדיקים כיצד לברוא את העולם, כלומר התוכנית העולמית של ה' מפעמת בנשמתם, ומכוחה הצדיקים המעמיקים בסתרי תורה, החודרים לעומק נשמתם – יוציאו לפועל חזון נשגב זה. 











<b>סדר גכגהאדם בכל מהותו, באופיו ומאוייו, איננו עומד בזה העולם העתיד, שיתגלה בו אור המשוה את הטוב ואת הרע, כי אם בעולם ההוה, וגם העתיד הקרוב, שהטוב והרע בהם הם שני ערכים שונים ומתנגדים מן הקצה אל הקצה, על כן הוא אחוז במוסרות המוסר, והדרך המובילה את כל יחיד, ואת הכלל כולו, אל העולם הגדול של הטוב המוחלט, שערכי ההבדלה שבין טוב לרע מתבטלים בו, מרוב טובו ותגבורת שפעת חייו האדירים, הוא מפולש דוקא דרך אלה העולמים, ההוה והעתיד המתיחס אליו, שבהם הקוים מובדלים, ומתוכם בא הכל אל האורה העליונה, של ההשויה. "ודרך חיים תוכחות מוסר" (משלי ו, כג). רק התשובה היא ההערכה שעל ידה נעשה האדם וכל היש מוצב כולו בעתיד המאושר הרחוק, חיי העולם הבא במילואם,ושם באמת הטוב והרע משתוים. והתסיסה של הרע, המתפרץ ומתעודד לערכי הטוב, באותה המהירות הנפלאה, מכשירתו לתוכן מרומם מאד, "וזדונות מתהפכות לזכיות" (יומא פו, ב). מקור הספקנות על דבר הערך החיובי של הטוב והרע המוסרי נובע הוא מהסקירה הפנימית הגנוזה בנשמה, הצופה אל העתיד הרחוק, הכולל כל, שמושגו הוא כלילות הטוב בצורה עליונה, העוקרת את כל תוכן רע מיסודו, ונמצאת כל מעשה וכל מפעל וכל תנועה שנעשה בעולם, הכל עולה ליסוד הטוב. ואחרי הזיכוך והסרת הסיגים יאיר התוכן הטוב של אור החיים שבכל המפעלים כולם, באין הבדל כלל בין צדק לרשע, בין טוב לרע, כי אין שטן ואין פגע, רק טוב מוחלט באמת. "ועמך כולם צדיקים" (ישעיהו ס, כא), יאמר על כללות ההויה כולה, שיסוד יסודה הוא כנסת ישראל, בעומק תמציותה.ומאוייו </b>– ורצונותיו;<b> ההוה </b>– הנוכחי;<b> במוסרות </b>– במושכות, בכבלי;<b> מפולש </b>– חודר;<b> ההשויה </b>– השוויון, האיזון;<b> במילואם </b>– בשלמותם;<b> מכשירתו </b>– מכינה אותו;<b> כלילות </b>– שלמות;<b> הסיגים </b>– צדדי הפסולת;<b> תמציותה </b>– ריכוזה.
<b>האדם בכל מהותו, באופיו ומאוייו, איננו עומד בזה העולם העתיד, שיתגלה בו אור המשוה את הטוב ואת הרע, כי אם בעולם ההוה, וגם העתיד הקרוב, שהטוב והרע בהם הם שני ערכים שונים ומתנגדים מן הקצה אל הקצה, על כן הוא אחוז במוסרות המוסר </b>– לעתיד יתברר כיצד גם בכוחות הרעים שבאדם קיים טוב נשגב. אמנם, כרגע ובעתיד הסמוך, האדם עדיין לא מצוי במדרגה עליונה זו, והטוב והרע מתנגדים זה לזה. לכן בינתיים זקוק האדם להכניס את נטיותיו הרעות לכבלי המוסר. <b>והדרך המובילה את כל יחיד, ואת הכלל כולו, אל העולם הגדול של הטוב המוחלט, שערכי ההבדלה שבין טוב לרע מתבטלים בו, מרוב טובו ותגבורת שפעת חייו האדירים, הוא מפולש דוקא דרך אלה העולמים, ההוה והעתיד המתיחס אליו, שבהם הקוים מובדלים, ומתוכם בא הכל אל האורה העליונה, של ההשויה </b>– רק על ידי התגברות והתאמצות בהווה נוכל להגיע יום אחד אל המדרגה העתידית של חשיפת הנקודות הטובות שברע. ללא הבדלה נוכחית בין טוב לרע והתגברות על האחרון – לעולם לא נגיע אל העתיד המיוחל של השוויון והאיזון בין הטוב לרע: "<b>ודרך חיים תוכחות מוסר</b>" – נגיע אל "החיים השלמים" רק באמצעות המוסר שמבדיל בין טוב ורע בהווה ו"מוכיח" את הרע. <b>רק התשובה היא ההערכה שעל ידה נעשה האדם וכל היש מוצב כולו בעתיד המאושר הרחוק, חיי העולם הבא במילואם, ושם באמת הטוב והרע משתוים. והתסיסה של הרע, המתפרץ ומתעודד לערכי הטוב, באותה המהירות הנפלאה, מכשירתו לתוכן מרומם מאד </b>– כשאדם שב בתשובה מתרחש תהליך באדם תהליך מופלא המגלה לנו את החזון של העתיד: החטא צובר באדם עוצמת נפש גדולות ללא בקרה ומשפיל את מוסרו ואת נשמתו הטהורה. אמנם, כשהאדם שב בתשובה, הוא מגייס את אותם עוצמות נפש לטובת הטוב. על כך אמרו רבותינו שהשב בתשובה מאהבה "<b>זדונות מתהפכות לזכיות</b>". אמנם תהליך זה לא יכול להיעשות מלכתחילה ללא זיכוך מוסרי אלא בדיעבד, באמצעות התהליך המופלא של התשובה. <b>מקור הספקנות על דבר הערך החיובי של הטוב והרע המוסרי נובע הוא מהסקירה הפנימית הגנוזה בנשמה, הצופה אל העתיד הרחוק, הכולל כל, שמושגו הוא כלילות הטוב בצורה עליונה, העוקרת את כל תוכן רע מיסודו </b>– בנפש האדם יש איזו הססנות וחולשה ביחס לדרך חיים שמצהירה באופן ברור על מלחמה בנטיות הרעות. יסודה של הססנות זו נובעת מתוך שאיפה עמוקה לתיקון הנ"ל, להופעת הטוב הגנוז בתוך הרע, <b>ונמצאת כל מעשה וכל מפעל וכל תנועה שנעשה בעולם, הכל עולה ליסוד הטוב </b>– שהרי אם גם הרע מוביל אל הטוב אזי שאין לכאורה להילחם בו. אמנם זו טעות גדולה, מפני שרק על ידי המוסר יגיע האדם אל השלמות בעתיד; <b>ו</b>רק <b>אחרי הזיכוך והסרת הסיגים יאיר התוכן הטוב של אור החיים שבכל המפעלים כולם, באין הבדל כלל בין צדק לרשע, בין טוב לרע, כי אין שטן ואין פגע, רק טוב מוחלט באמת </b>– רק לאחר שדורות רבים ילחם האדם בצדדיו הרעים, יוכל הוא לשלוט על אישיותו כל כך עד שימצא גם בהם את הטוב. באותם ימים עתידיים ההבדל שקיים היום בין צדיקים לרשעים יתבטל וממילא גם מידת הדין, המלחמות והמהפכות יסתיימו. הפסוק "<b>ועמך כולם צדיקים</b>"<b> יאמר על כללות ההויה כולה, שיסוד יסודה הוא כנסת ישראל, בעומק תמציותה </b>– האחדות והקדושה שמתגלה בריכוזה בנשמת ישראל – תחול על האנושות כולה. 
  


<b>גדולתה של הצדקות וחדותה הפנימית תלויה היא במה שהיא מוכשרת להיות צופיה את הטוב העתיד. אין הזמנים חוצצים בפניה, כל העובר הרי הוא כקצף על פני מים, וכל הרע והכיעור המקצר את הדעת הכל עובר הוא. הנצח הוא מובטח אל הכלל כולו,והטוב המוחלט הוא מלא עולם גם בהוה, ומוכן להתבלט ביותר בכמה שדרות בעתיד. ההתפתחות, שרגילה היא להיות נשואה על כל לשון, כשהיא מרחבת את תכנה, הרי היא מקור של כל צדקות ישרות וקדושה, והיא משרה את הנועם האלהי על כל נשמה. החשבון הוא פשוט, מאחר שהכל מתפתח לטובה, אם כן הכל מתעלה, ובכן "הכל מתוקן לסעודה" (אבות ג, טז), ולטוב הגמור, והרי שביעת הרצון מהמציאות היא גלויה, וחסד עליון הולך הוא וניצוק בכל מילואה של הנשמה. וזו היא מגמת מדת הטוב של צדיקים, שממלאתם אהבת ד' ואהבת העולם והבריות כולן. מדת הטוב והחסד, כשמתגברת בלבו של צדיק יסוד עולם, היא מגיעה באורה עד עומק העתיד היותר רחוק, עד עולם התיקון היותר עליון, שכל מר יומתק וכל רע יהפך לטוב, וכל חשך לאור. והוא מתעלה על כל המעשים ועל כל סדרי העולם שבהוה, שמדת הדין מעכבת ועוצרת את הטוב, שלא יתפשט בכל מילואו, אבל הצדיק הטוב הוא לעולם מתגבר על כל, ודבק הוא במדת טובו, שהיא מדת הטוב העליון, המתגלה לו תמיד מהאור הגנוז לצדיקים לעתיד לבוא, שמעמקי טובו הוא מה שלא יבצר מהם להשפיע את טובם בהתרחבות גדולה, כפי חשק הטוב בפנימיותו, להיות "טוב ומטיב לרעים ולטובים"  (מתוך הפיוט "וכל מאמינים"). כשמדת הטוב העליונה מתגברת בתוך הלב, שאז האדם הוא מלא חסד וסליחה, אין לעכב את המהלך הקדוש הזה בשום רעיון אחר, המצמצם את הטוב ואת החסד, כי מרגעי אורה אלו רוח הקודש מתפשטת בעולם, ומהטוב המוחלט, המוזרח בנשמה אחת במדה גדולה, הנשמות כולן, הקטנות עם הגדולות, הרחוקות והקרובות, מתמתקות.וחדותה </b>– ושמחתה;<b> חוצצים </b>– חוסמים;<b> שדרות </b>– קומות;<b> נשואה </b>– נאמרת באופן מורגל;<b> משרה </b>– מניחה;<b> שביעת הרצון </b>– המרוצות;<b> וניצוק </b>– ונשפך;<b> מילואו </b>– שלמותו;<b> יבצר </b>– ימנע;<b> המוזרח </b>– המושפע. 
<b>גדולתה של הצדקות וחדותה הפנימית תלויה היא במה שהיא מוכשרת להיות צופיה את הטוב העתיד </b>– רכישת הצדקות (והשמחה שמתלווה אליה) היא באמצעות יכולת החיבור אל הטוב העתידי וההתעלמות ממגבלות ההווה.<b> אין הזמנים חוצצים בפניה</b> של הצדקות,<b> כל העובר הרי הוא כקצף על פני מים, וכל הרע והכיעור המקצר את הדעת הכל עובר הוא </b>– במדרגת הצדקות אין חשיבות למגבלות הזמן של ההווה, כל הקשיים נחשבים בפניה כקצף עובר על פני המים והיא תופסת את הרשעה כמציאות זמנית חסרת חשיבות;<b> הנצח הוא מובטח אל הכלל כולו, והטוב המוחלט הוא מלא עולם גם בהוה, ומוכן להתבלט ביותר בכמה שדרות בעתיד </b>– הצדקות מזהה שהנצחיות מנצחת את הקשיים והעולם בכללותו הוא טוב. ניתן להבחין זאת כבר בהווה, והדברים יתבלטו עוד יותר בעתיד. <b>ההתפתחות, שרגילה היא להיות נשואה על כל לשון, כשהיא מרחבת את תכנה, הרי היא מקור של כל צדקות ישרות וקדושה, והיא משרה את הנועם האלהי על כל נשמה </b>– בעת שמרחיבים את התיאוריה ההתפתחותית (אבולוציה) – שהיא כעת פופולארית – ניתן לעצב מבט אופטימי שהעולם יגיע בסופו של דבר אל עידן הצדק והיושר; מדוע? <b>החשבון הוא פשוט, מאחר שהכל מתפתח לטובה, אם כן הכל מתעלה, ובכן "הכל מתוקן לסעודה", ולטוב הגמור, והרי שביעת הרצון מהמציאות היא גלויה, וחסד עליון הולך הוא וניצוק בכל מילואה של הנשמה </b>– מכיוון שאפילו הטבע הפיסי הולך ומתקדם למצב מתוקן וטוב יותר, סימן הוא שקיים כוח חיובי הדוחף את המציאות לשלמותה. ממילא נוכל להקיש גם על כך שבעולם קיימת התקדמות מוסרית מדור לדור. מבט זה משרה ביטחון בטוב שיתגבר בעולם. <b>וזו היא מגמת מדת הטוב של צדיקים, שממלאתם אהבת ד' ואהבת העולם והבריות כולן </b>– הצדיקים מתבוננים על העולם מתוך מבט עמוק זה וממילא הם מוצאים כבר בהווה את הטוב שבכל אדם ובכל יצור;<b> מדת הטוב והחסד, כשמתגברת בלבו של צדיק יסוד עולם, היא מגיעה באורה עד עומק העתיד היותר רחוק, עד עולם התיקון היותר עליון, שכל מר יומתק וכל רע יהפך לטוב, וכל חשך לאור </b>– ומבט זה מגיע מתוך קישורם של הצדיקים אל העתיד העליון שבו יתברר כיצד גם הרע והמר הינם טוב ומתוק. <b>והוא </b>– הצדיק <b>מתעלה על כל המעשים ועל כל סדרי העולם שבהוה, שמדת הדין מעכבת ועוצרת את הטוב, שלא יתפשט בכל מילואו, אבל הצדיק הטוב הוא לעולם מתגבר על כל, ודבק הוא במדת טובו, שהיא מדת הטוב העליון, המתגלה לו תמיד מהאור הגנוז לצדיקים לעתיד לבוא </b>– הצדיק מסוגל כבר כעת לדלג מעל מכשולי ההווה, שבהם מידת הדין עוצרת עדיין את הטוב מלהופיע בעולם באופן מלא; הצדיק מחובר אל האור העתידי<b> שמעמקי טובו הוא מה שלא יבצר מהם להשפיע את טובם בהתרחבות גדולה, כפי חשק הטוב בפנימיותו, להיות טוב ומטיב לרעים ולטובים </b>– שהגדרת העומק של הטוב העתידי הוא שלא תהיה מגבלה לצדיקים להוציא לפועל את המחשבת הבורא להיטיב לעולם. <b>כשמדת הטוב העליונה מתגברת בתוך הלב, שאז האדם הוא מלא חסד וסליחה </b>– יש להפנים ולהתרכז היטב באותם הרגעים הנדירים שבהם הצדיק מתעלה אל העולם העתידי;<b> אין לעכב את המהלך הקדוש הזה בשום רעיון אחר, המצמצם את הטוב ואת החסד, כי מרגעי אורה אלו רוח הקודש מתפשטת בעולם, ומהטוב המוחלט, המוזרח בנשמה אחת במדה גדולה, הנשמות כולן, הקטנות עם הגדולות, הרחוקות והקרובות, מתמתקות </b>– ברגעים מיוחדים אלה אין להסיח את הדעת לתוכחות ותיקונים מעשיים הנדרשים במגבלות המציאות, אלא יש לצדיק לתת לרצונו הטוב להתפשט, ואזי – מכיוון שכל הנפשות קשורות זו לזו – נפשות רבות מתמלאות ברגשות של חסד ואהבה נשגבה.



<b>העדינות הנפשית היא מרגילה את האדם להביט את הבטת חייו ואידיאליו למרחוק, להיות מאושר באושר העולם שיבא, אחר שיתתקן לגמרי. אריכות הזמן אינו חוצץ כלל בעד הנפש העדינה. המנוחה האידיאלית שואלת על המציאות המגמתית, כיון שהיא מוצאה מטרה רוממה בכללות ההויה, כבר היא מלאה אושר פנימי, ומנוחתה האצילית רכושה היא לה. טהרה מדותית ומעשית צריך האדם כדי שלא תעוכר ההופעה השכלית שלו, למען יוכל להרגיש יפה את עדן העתיד. וזאת הטהרה היא הגורמת, שיסוד עולם הבא נעוץ הוא באושר של תחית המתים. הבטחון בישועת ד' הכללית, שיעשה לעולמו, רק היא היא הממתקת את כל החיים כולם, ואין השמחה נפרעת כלל ממה שאין היחיד בטוח בעצמו על דבר גורלו ביחש לאושר הגדול ההוא. מלא חפץ לב הוא בידעו שהטובה עתידה לבוא, שהעולם הוא מתוקן לאושר, שהמציאות כדאית היא להברא "לולא האמנתי לראות בטוב ד' בארץ חיים, למה נקוד על לולא, אמר דוד לפני הקב"ה, יודע אני שאתה משלם שכר טוב לצדיקים לעתיד לבא, אבל איני יודע אם יהיה חלקי עמהם" (מדרש תהילים כז, יג). ובכל זאת הוא מאושר אושר ודאי, אושר הבא מתוך שאיפה אצילית, התופסת תמיד את המציאות, את התיאוריה הכללית.ואידיאליו </b>– וערכיו;<b> חוצץ </b>– מפריד;<b> המגמתית </b>– בעלת המטרה;<b> רוממה </b>– גבוהה;<b> ההויה </b>– המציאות; <b>שואלת </b>– שואפת;<b> רכושה </b>– קנויה;<b> תעוכר </b>– תלוכלך;<b> הממתקת </b>– גורמת מתיקות ואושר;<b> נפרעת </b>– נפגמת;<b> חפץ לב </b>– רצון טוב;<b> אצילית </b>– רוחנית.
<b>העדינות הנפשית היא מרגילה את האדם להביט את הבטת חייו ואידיאליו למרחוק, להיות מאושר באושר העולם שיבא, אחר שיתתקן לגמרי </b>– עדינות נפשית מרגילה את האדם להביט על חייו ועל שאיפותיו מתוך מבט עמוק ופנימי; ואזי – למרות שהוא מודע לחסרונותיו – מתמלא הוא בוודאות מאושרת על דבר הטוב הפנימי שיופיע בעידן העתידי.<b> אריכות הזמן אינו חוצץ כלל בעד הנפש העדינה </b>– הזמן הרב שייקח עד שעולמנו יתוקן איננו מפריע לאדם הפנימי אלא הוא תמיד שרוי במנוחה ושלוות נפש, כי<b> המנוחה האידיאלית שואלת על המציאות המגמתית, כיון שהיא מוצאה מטרה רוממה בכללות ההויה, כבר היא מלאה אושר פנימי, ומנוחתה האצילית רכושה היא לה </b>– מקורה של שלוות הנפש שהוא מצוי בה היא מפני שהוא כבר מדמה ברוחו את המטרה העליונה והמאושרת של כללות המציאות, ובמדרגה זו כבר קנויה השלווה באופן מובנה. <b>טהרה מדותית ומעשית צריך האדם כדי שלא תעוכר ההופעה השכלית שלו, למען יוכל להרגיש יפה את עדן העתיד </b>– על מנת לספוג עוד ועוד את העדן העתידי זקוק האדם לבהירות מחשבה, והיא תושג באמצעות טהרה אישיותית ועשיית המצוות. <b>וזאת הטהרה היא הגורמת, שיסוד עולם הבא נעוץ הוא באושר של תחית המתים </b>– הטהרה האישיותית הנזכרת לעיל, שמחברת את האדם אל האושר של העולם העתידי ההולך ובא, היא גם החיבור אל מדרגת "תחיית המתים", העידן העתידי שבו אדם יהיה מוסרי כל כך עד שצדדי החיסרון והמוות ייעלמו מן המציאות.<b> הבטחון בישועת ד' הכללית, שיעשה לעולמו, רק היא היא הממתקת את כל החיים כולם, ואין השמחה נפרעת כלל ממה שאין היחיד בטוח בעצמו על דבר גורלו ביחש לאושר הגדול ההוא </b>– הקשיים שעוברים על האדם הפרטי עלולים למלא את חייו במרירות ותסכול, אמנם מי שמחובר אל העתיד הנצחי אין שמחתו ואושרו נפגמים כלל; <b>מלא חפץ לב הוא בידעו שהטובה עתידה לבוא, שהעולם הוא מתוקן לאושר, שהמציאות כדאית היא להברא </b>– הוא מתמלא ברצון טוב מתוך בטחונו שהמציאות מובלת אל האושר וזהו תכליתה; על כך אמר דוד: "<b>לולא האמנתי לראות בטוב ד' בארץ חיים" </b>ודרשו חז"ל: <b>למה נקוד על "לולא"? אמר דוד לפני הקב"ה: יודע אני שאתה משלם שכר טוב לצדיקים לעתיד לבא, אבל איני יודע אם יהיה חלקי עמהם </b>– הניקוד על המילה "לולא" בא ללמדנו שדוד תהה האם יזכה לעולם הבא, <b>ובכל זאת הוא מאושר אושר ודאי</b>, שבא לידי ביטוי בהמשך הפסוקים "קוה אל ה', חזק ויאמץ לבך וקוה אל ה'",<b> אושר הבא מתוך שאיפה אצילית, התופסת תמיד את המציאות, את התיאוריה הכללית </b>– אושרו ותקוותו של דוד, האדם הגדול שהצליח להתעלות מהדאגה לגורלו הפרטי, נובעים ממבטו התופס את המציאות הכללית כשואפת אל הנצח.

 


<b>כפי האוטם הגופני, ככה אין אדם יכול לשאוב נחת ותנחומים מהעתיד המאושר של העולם, ולפי הפירוד הנפשי איננו יכול לחוש את אותו האושר העתיד, כי באמת הרי הוא הוה, כי האור האלהי לעולם הרי הוא במילואו וטובו, אם כן העולם ולמעלה ממנו הכל מאושר, הכל טוב. ואיך לא ישמח ויעלוז כל יש ברוב העונג, ברוב הטוב, שכל מה שהוא חוץ לו ומשולל מטובו אינו נחשב אלא לקלפת השום ולאפס ממש. וגם זה היש הדמיוני משולל הטוב אינו כי אם נושא להבלטת אור הטוב, ברוח יותר בולט, יותר חסון ויותר רענן.האוטם </b>– האטימות, החסימה;<b> הפירוד </b>– הפיצול;<b> הוה </b>– קיים;<b> ויעלוז </b>– ויהיה מאושר;<b> לקלפת השום </b>– לכלום;<b> משולל </b>– מחוסר;<b> חסון </b>– חזק, עמיד. 
<b>כפי האוטם הגופני, ככה אין אדם יכול לשאוב נחת ותנחומים מהעתיד המאושר של העולם </b>– יש התאמה בין מצבו המוסרי של האדם ליכולתו להרגיש קשר לנצח; ככל שאדם שקוע בחומרנות כך אטום הוא להרגשת השלמות האלוהית שתתגלה לעתיד. <b>ולפי הפירוד הנפשי איננו יכול לחוש את אותו האושר העתיד </b>– ככל שחשים הפרדה בין החומריות והרוחניות בנפשנו הפרטית, כך נדמית המציאות כמפורדת וממילא לא ניתן לחוש את העתיד המאושר וההרמוני;<b> כי באמת הרי הוא </b>– העתיד המאושר<b> הוה, כי האור האלהי לעולם הרי הוא במילואו וטובו, אם כן העולם ולמעלה ממנו הכל מאושר, הכל טוב </b>– מצד האמת, המציאות העתידית כבר קיימת כאן ועכשיו, ורק כשאנו מתנגדים בנפשו לאמת זו היא נמנעת מלהתגלות לנו; אולם מי מצוי באחדות בנפשו – <b>איך לא ישמח ויעלוז כל יש ברוב העונג, ברוב הטוב, שכל מה שהוא חוץ לו ומשולל מטובו אינו נחשב אלא לקלפת השום ולאפס ממש </b>– איננו יכול שלא להתמלא בשמחה ובאושר, מכיוון שמכיר הוא שמצד האמת כל דבר אחר מעבר לטוב ההרמוני הינו דמיון כזב ואינו נחשב במאומה; <b>וגם זה היש הדמיוני משולל הטוב אינו כי אם נושא להבלטת אור הטוב, ברוח יותר בולט, יותר חסון ויותר רענן </b>– ואף הממשות הדמיונית שאנו מייחסים לדברים שמעבר לטוב האלוהי (תופעות שליליות למשל), יש להם תפקיד להבליט ולהעצים את הטוב בכך שמתגברים עליהם. יוצא שכל מהלך ההיסטוריה של המציאות איננו אלא הופעה מדהימה של הנצח האלוהי. 



<b>מדין קל וחומר נלמד, שאם אותה נקודת הרע הצריכה להמצא בשיפוליה של ההויה, כדי לבסם על ידה בסוף את כל אוצר הטוב, גורמת כל כך הרבה להאפיל את הנגהים העליונים, עד כדי המצאת הגבולים של השלילות וההעדרים בכל הערכים, הגשמיים והרוחניים, הנועם הטוב, שהוא קודם לכל, ומלא כל, מגמת כל ואחרית כל, כמה הוא חודר ומתפלש בכל היש. וכל מה שהאדם מסתכל יותר בקל וחומר זה, הרי הוא מתמלא בכל מילוי הטוב, ונשמתו מתעלה, ערכי החיים המוסריים והמעשיים שלו מתעלים, ומתעדנים על ידי אותו נועם הטוב, "לחזות בנעם ד' ולבקר בהיכלו" (תהילים כז, ד).בשיפוליה </b>– בתחתיתה;<b> ההויה </b>– המציאות;<b> לבסם </b>– לשפר;<b> להאפיל </b>– להחשיך;<b> הנגהים </b>– האורות;<b> וההעדרים </b>– והחסרונות;<b> מגמת </b>– מטרת;<b> ומתפלש </b>– ומתפרט.
<b>מדין קל וחומר נלמד </b>– ניתן ללמוד על הנהגת ה' בעולם מתוך העיקרון של "קל וחומר":<b> שאם אותה נקודת הרע הצריכה להמצא בשיפוליה של ההויה, כדי לבסם על ידה בסוף את כל אוצר הטוב, גורמת כל כך הרבה להאפיל את הנגהים העליונים, עד כדי המצאת הגבולים של השלילות וההעדרים בכל הערכים, הגשמיים והרוחניים </b>– אם כוח הרע, שיש לו רק תפקיד זמני ונמוך במציאות, כל כך מורגש ומשמעותי עד שהוא מחשיך את האור בעולם ומחולל את המגבלות והחסרונות בכל מישורי החיים, הרי<b> הנועם הטוב, שהוא קודם לכל, ומלא כל, מגמת כל ואחרית כל, כמה הוא חודר ומתפלש בכל היש </b>– קל וחומר שכוח הטוב, שהוא עיקר ומטרת המציאות, הרבה יותר משמעותי לעולם והוא זה שיתגלה בכל בריה ובריה. <b>וכל מה שהאדם מסתכל יותר בקל וחומר זה, הרי הוא מתמלא בכל מילוי הטוב, ונשמתו מתעלה, ערכי החיים המוסריים והמעשיים שלו מתעלים, ומתעדנים על ידי אותו נועם הטוב </b>– ככל שהאדם מתבוננן ומעמיק בהבנה פשוטה זו כך נחשף הוא לאמיתת המציאות, והופך הוא למוסרי ועדין יותר. את מדרגה זו ביקש משורר התהילים: <b>"לחזות בנעם ד' ולבקר בהיכלו</b>" – על מנת לחזות בנועם העדינות הא-לוהית יש להתעלות אל מהות המציאות (היכל המלך), שם מתבררת ה"תוכנית המלכותית" של הנהגת העולם. 



<b>כשם שההויה המוחשית היא טבועה על התנועה התדירית, כן ההויה הרעיונית טבועה היא על השמחה הבלתי פוסקת, שמח הוא העולם, שמחה היא ההויה הפנימית כולה. מעכבים חלקיים משביתים תנועה חלקית, ומעכבים כדוגמתם בעולם הפנימי משביתים את השמחה. יורד הוא רוח החיים מתנועת שמחתו העצמית, על ידי ההשבתות של אסורו בעבודת החיים הטבעיים הגלמיים, משלים הוא את חוסר שמחתו בתקוות אושר, שהוא מציירם לפי מצבו, הולך הרוח ומתגדל, ומכיר ביותר מדי גדלו את האפסיות שבתקוות הללו, ונקודת שמחתו יורדת, עד שהוא מתגדל כל כך, עד שהוא מכיר שאין כל סבה להשבתת השמחה המקורית, השמחה ההויית, שמחת מעון עולמים, ואיננו נזקק עוד לרקם ציורי תקוות נובלים. "וצדיקים ישמחו יעלצו לפני ד' וישישו בשמחה" (תהילים סח, ד).ההויה המוחשית </b>– המציאות הפיסית;<b> התדירית </b>– התמידית;<b> ההשבתות </b>– ההפסקות;<b> אסורו </b>– קישורו, שיקועו;<b> הגלמיים </b>– הגסים;<b> מעון עולמים </b>– מקום הנצח (א-לוהים);<b> לרקם </b>– לדמיין;<b> נובלים </b>– נופלים, גוועים.
<b>כשם שההויה המוחשית היא טבועה על התנועה התדירית, כן ההויה הרעיונית טבועה היא על השמחה הבלתי פוסקת </b>– כשם שבמציאות הפיסית, שנדמית כסטטית, גנוזים כוחות שנעים ללא הרף; כך המציאות הרוחנית מונעת כל העת מכוח שדוחף את החיים להתעלות מתמדת המכונה "שמחה"; <b>שמח הוא העולם, שמחה היא ההויה הפנימית כולה </b>– השמחה היא מפגש עם השלמות הפנימית, וזהו הכוח שמניע את העולם. <b>מעכבים חלקיים משביתים תנועה חלקית, ומעכבים כדוגמתם בעולם הפנימי משביתים את השמחה </b>– אף על פי שהעולם הפיסי בכללותו נע כל הזמן, ישנם גם גורמים שמקפיאים ומעכבים את התנועה באופן חלקי. כך גם ביחס לממד הרוחני: העולם חותר כל העת בשמחה לשלמותו, אולם ישנם גם כוחות הפוכים שפועלים להרחיקו מכך ולהשבית את השמחה. <b>יורד הוא רוח החיים מתנועת שמחתו העצמית, על ידי ההשבתות של אסורו בעבודת החיים הטבעיים הגלמיים, משלים הוא את חוסר שמחתו בתקוות אושר, שהוא מציירם לפי מצבו </b>– כשהאדם משתקע ("נאסר") בגסות החיים הטבעיים מתנכר הוא לשמחת החיים ונעשה עבד לצדדים הגולמיים וה"קפואים" של המציאות. בצר לו נאלץ האדם להסתפק בשמחה מוגבלת, בהרגשת סיפוק מענייני העולם הזה, מהישגים כלכליים או חומריים.  אך אין הדבר מחזיק לאורך זמן: <b>הולך הרוח ומתגדל, ומכיר ביותר מדי גדלו את האפסיות שבתקוות הללו, ונקודת שמחתו יורדת </b>– ככל שהאדם מתבגר חש הוא חוסר סיפוק מהישגיו כמותיים, ונעשה מדוכדך. <b>עד שהוא מתגדל כל כך, עד שהוא מכיר שאין כל סבה להשבתת השמחה המקורית, השמחה ההויית, שמחת מעון עולמים, ואיננו נזקק עוד לרקם ציורי תקוות נובלים </b>– הדכדוך מוביל את האדם להכרה ששמחתו הקיומית תמצא רק בתנועה הרוחנית שבעומק חייו הדוחפת אותו להתעלות, להיות טוב יותר וקדוש יותר עד לאין סוף (וממילא איננו זקוק לתלות תקוות שווא בדמיונות תאווה זמניים). צדיקים מטים אוזנם תדיר לשמחה אין סופית זו: "<b>וצדיקים ישמחו יעלצו לפני ד' וישישו בשמחה</b>". 
    


<b>העונג היותר גדול הוא מה שמתענגים על העונג של ד' מצד עצמו. זה תפיס ברעותא דלבא, אף על גב דלא תפיס בשום מחשבה. וכל מגמת השכליות התורניות והעבודות כולן הן כדי לפתח שבילין לעונג בהיר עליון זה שאין קץ להעילויים שבו, ומדרגותיו אין להן תכלית וקץ. ובכל עת שהנשמה מציירת נטף אחד מעדן עליון שבעליונים. זה נעשית מדושנת עונג, ואור האהבה ממנו הוא נובע. ושיר השירים מיוסד על נקודה זו, המתגלה באהבה בתענוגים. שכל עדוני עולמים הם רק ניצוצים קלים מאור זוהר עדן נחלי תענוגיה. אשרי המחכה לאור עדן זה, "עין לא ראתה אלהים זולתך, יעשה למחכה לו" (ישעיהו סד, ג).ברעותא דלבא </b>– רצון הלב;<b> דלא תפיס </b>– לא נקלט;<b> מגמת </b>– מטרת;<b> להעילויים </b>– להתרוממות;<b> נטף </b>– טיפה;<b> עדוני </b>– עינוגי. 
<b>העונג היותר גדול הוא מה שמתענגים על העונג של ד' מצד עצמו </b>– העונג הוא תחושות האושר והסיפוק המושלמות; תחושה זו מושגת במפגש בלתי אמצעי עם א-לוהים, כלומר בהתמקדות במהות החיים ולא בניסיון למצוא אושר בדברים חלקיים כרכוש וכבוד. <b>זה </b>– העונג,<b> תפיס ברעותא דלבא, אף על גב דלא תפיס בשום מחשבה </b>– לא ניתן לכמת את המפגש עם א-לוהים בהגדרות שכליות, גם העליונות ביותר; רק בפתיחות ("רצון הלב") למהות החיים האדם מפנים יותר ויותר את הגודל הא-לוהי (ואזי מרגיש תחושת הזדהות ועונג). <b>וכל מגמת השכליות התורניות והעבודות כולן הן כדי לפתח שבילין לעונג בהיר עליון זה שאין קץ להעילויים שבו, ומדרגותיו אין להן תכלית וקץ </b>– כל מטרת הלימוד התורני ועשיית המצוות היא לפתוח שבילים בלב לגודל הא-לוהי האינסופי. <b>ובכל עת שהנשמה מציירת נטף אחד מעדן עליון שבעליונים זה, נעשית מדושנת עונג, ואור האהבה ממנו הוא נובע </b>– כל טיפה שסופג ומפנים האדם מנקודה זו, מעצם המפגש עם אמיתת חייו, מתמלא הוא באושר ועונג עילאיים.<b> ושיר השירים מיוסד על נקודה זו, המתגלה באהבה בתענוגים. שכל עדוני עולמים הם רק ניצוצים קלים מאור זוהר עדן נחלי תענוגיה </b>– מגילת שיר השירים מתארת את האהבה שבין הדוד והרעיה בביטוי "האהבה שבתענוגים". תחושת העונג שבחיבור בין איש ואישה, בין נשמות המשלימות זה את זו, היא מעין  משמעות החיבור שבין עם ישראל לריבונו של עולם. כל עונג חומרי או רוחני איננו אלא השלכה קלה של אותה תחושת שלמות עמוקה של המפגש בין הנשמה ומקורה האלוהי. ענג נפלא זה יתגלה רק בעתיד ולו אנו מצפים: "<b>אשרי המחכה לאור עדן זה, עין לא ראתה אלהים זולתך, יעשה למחכה לו</b>". 
 

 
<b>המצב המאושר הוא המצב הנפשי, שנועם ד' ועונג אהבה ושיקוק עליון מופיע בתוך הנשמה במצב של מנוחה וקביעות. על בסיס זה הולך ומתרחב שפע הדעת, והענוגים העליונים הולכים ומתרחבים. משפע ברכה עליונה זו כל המדות מתמתקות, והנשמה הולכת ונעשית עדינה, וכל הנשמות כולן, וכל החיים וכל כחות ההויה, שיש להם שייכות להנשמה המאושרה הזאת, הולכות הן ומתברכות, ומתוך כך העולם כולו מתברך. להעמיד את העולם יותר ויותר במצב מאושר זה, צריכה הפוליטיקה כולה וכל חכמת החיים להתכוין. היותר קרוב לצעדי עליון אלה הוא ישראל, עם אשר ד' קרוב לו, וצדיקי ישראל צריכים לשום כל מעינם להמתיק, על ידי מתיקותם הפנימית, את הנשמות כולן של כל ישראל. זאת היא תוצאה היותר ישרה מהכוונות היותר שלמות של התפלה, ומפעולות היחודים המיוחדים לאנשי הסגולה, הנגשים אל ד' ונוהרים אל טובו. וחסידים ואנשי מעשה מצרפים זיו קדוש זה לשמחה של מצוה, להגשים את האור בחיים.ושיקוק </b>– ותשוקה, ובקשה;<b> ההויה </b>– המציאות;<b> ונוהרים </b>– ורודפים;<b> להגשים </b>– לממש.
 
<b>המצב המאושר הוא המצב הנפשי, שנועם ד' ועונג אהבה ושיקוק עליון מופיע בתוך הנשמה במצב של מנוחה וקביעות </b>– האושר איננו תלוי בקניין חיצוני אלא במעמד נפשי של שאיפת התעלות ומפגש מתמיד עם הטוב האלוהי הטמון במעמקי הנשמה. <b>על בסיס זה הולך ומתרחב שפע הדעת, והענוגים העליונים הולכים ומתרחבים </b>– כשהאדם מכוון את חייו על בסיס זה – כל החיים מקבלים משמעות נצחית והאדם מתמלא בעונג וסיפוק. <b>משפע ברכה עליונה זו כל המדות מתמתקות, והנשמה הולכת ונעשית עדינה, וכל הנשמות כולן, וכל החיים וכל כחות ההויה, שיש להם שייכות להנשמה המאושרה הזאת, הולכות הן ומתברכות, ומתוך כך העולם כולו מתברך </b>– צורת חיים שכזו משפיע לטובה על כל חיי האדם. רצונו נעשה מוסרי ועמוק יותר ורגשותיו והתנהגותו הכללית מאוזנות ומבוקרות יותר; בנוסף, כל מעגלי המציאות שמחוברים אליו הולכים וממתעלים והדבר משפיע לטובה על העולם כולו. <b>להעמיד את העולם יותר ויותר במצב מאושר זה, צריכה הפוליטיקה כולה וכל חכמת החיים להתכוין </b>– תפקידם של אנשי ההנהגה והתרבות הוא לכוון ולחנך את הציבור לסגנון חיים כזה שמעמיד את האדם על בקשת קרבת א-לוהים. <b>היותר קרוב לצעדי עליון אלה הוא ישראל, עם אשר ד' קרוב לו, וצדיקי ישראל צריכים לשום כל מעינם להמתיק, על ידי מתיקותם הפנימית, את הנשמות כולן של כל ישראל </b>– במהלך ההיסטוריה עברה במסורת הישראלית התובנה שאת אושר החיים יש למצוא ביחס של האדם אל אלוהיו; הצדיקים שבישראל צריכים להשפיע את רוח זו על כל העם. <b>זאת היא תוצאה היותר ישרה מהכוונות היותר שלמות של התפלה, ומפעולות היחודים המיוחדים לאנשי הסגולה, הנגשים אל ד' ונוהרים אל טובו </b>– כל הכוונות העליונות של המקובלים, בתפילה ובמעשים בעלי כוונה מיוחדת ("יחודים"), באים להוביל את החיים לקרבת א-לוהים; <b>וחסידים ואנשי מעשה מצרפים זיו קדוש זה לשמחה של מצוה, להגשים את האור בחיים </b>– פעולות המצוות המעשיות, שנעשות מתוך חיבור אל הרצון האלוהי, מעוררות שמחה בנפש כי הן מוציאות לפועל ("מגשימות") את הרצון הא-לוהי בחיים.     



<b>במחשבות הגדולות, הכלליות, מתגלה הנועם העליון של עולם הבא, אור הבינה, וברעיונות ועצות המוסר וההדרכה המדותית וכל פרטיה של תורה מתגלה זיו השלום, והשפעת הטוב, המיסד עולם, ומכינו להיות עומד וחי בחיי היחיד ובחיי החברה, בחיי שעה ובחיי עולם, והיינו "דרכיה דרכי נעם וכל נתיבותיה שלום" (משלי ג, יז). 'וצדיקים הולכים תמיד מחיל אל חיל' (על פי ברכות סד, א), מדרך לנתיב, ומטיילים מנתיב לדרך בעילויים, וטועמים את הנועם בכל עדניו, ומתענגים על רוב שלום, ועולים מן השלום, והמנוחה שבאה לרגליו, אל הנועם, ומרבים נועם בעולם הרוחני ובחיי הנשמות, ושלום בעולם המעשה ובחיי הגויות. "ולא מצא הקב"ה כלי מחזיק ברכה לישראל אלא השלום" (עוקצין ג, יב), ומה מונח בתוך הכלי ההוא, עצם הברכה, ומה היא עצם הברכה זהו הנועם, ברכת משה שברך את עושי המשכן, כאשר הביאו אליו, וראה שעשו ככל אשר צוה ד' אותו, ומה ברכה ברכם, "ויהי נעם ד' אלהינו עלינו, וכן אמר להם, יהי רצון שתשרה שכינה במעשי ידיכם" (ספרא על ויקרא ט). והיא שכינה העליונה, אוצר הנועם, רחובות הנהר, מקור התורה, בכל נועמה. "הנחמדים מזהב ומפז רב" (תהילים יט, יא). זיו </b>– אור עמום;<b> המיסד </b>– המבסס, הבונה;<b> מדרך </b>– מסלול כללי ורחב;<b> לנתיב </b>– מסלול פרטי וצר;<b> בעילויים </b>– בהתרוממותם;<b> לרגליו </b>– בגללו, בסיבתו;<b> הגויות </b>– הגופים;<b> אוצר </b>– מקור.
<b>במחשבות הגדולות, הכלליות, מתגלה הנועם העליון של עולם הבא </b>– כשמעמיקים בסודות התורה ומאמצים מבט כללי על העולם, חש אדם הרמוניה ונגיעה בעידן העתידי של ה"עולם הבא" שבו יתברר כיצד כל פרט במציאות הוא חלק מתוכנית גדולה ונפלאה; מדרגה זו מכונה <b>אור הבינה </b>– הבנה עליונה ששופכת אור על חיינו בעולם הזה. <b>וברעיונות ועצות המוסר וההדרכה המדותית וכל פרטיה של תורה מתגלה זיו השלום, והשפעת הטוב, המיסד עולם, ומכינו להיות עומד וחי בחיי היחיד ובחיי החברה, בחיי שעה ובחיי עולם </b>– מעבר לתורת הסוד, קיים בלימוד התורה גם רובד פשוט יותר שמתייחס לתיקון פרטי המידות והמוסר של האדם. מדרגה זו מכונה "זיו השלום" היינו אור עמום שמאפשר לנהל את העולם הזה בשלום ובסדר ולבסס את חיי היחיד והחברה לא רק בעולמות העליונים אלא גם במישור הארצי; <b>והיינו</b> כוונת הפסוק: "<b>דרכיה דרכי נעם וכל נתיבותיה שלום</b>" – בתורה קיימת "דרך" רחבה שמעניקה נעם והרמוניה לחיים הכלליים, ו"נתיב" מצומצם יותר שמדריך את האדם בפרטי חייו. <b>'וצדיקים הולכים תמיד מחיל אל חיל', מדרך לנתיב, ומטיילים מנתיב לדרך בעילויים </b>– הצדיקים אוחזים בשני יסודות אלה: ב"דרך" וב"נתיב" יחדיו. ההתעלות הרוחנית לא סותרת חדירת התורה לכל פרטי חייהם והדקדקנות הפרטנית לא מבטלת התעלותם אל המרחב הרוחני;<b> וטועמים את הנועם בכל עדניו, ומתענגים על רוב שלום, ועולים מן השלום, והמנוחה שבאה לרגליו, אל הנועם, ומרבים נועם בעולם הרוחני ובחיי הנשמות, ושלום בעולם המעשה ובחיי הגויות </b>– והם נהנים הן מן ה"נעם" והן מן ה"שלום", ומצליחים להביא הרמוניה רוחנית בעולם העליון ודקדוק פרטי בעולם המעשה והגוף. המדרש מתאר ש"<b>לא מצא הקב"ה כלי מחזיק ברכה לישראל אלא השלום</b>",<b> ו</b>נשאלת השאלה: <b>מה מונח בתוך הכלי ההוא</b>? ונענית התשובה:<b> עצם הברכה! ומה היא עצם הברכה? זהו הנועם, ברכת משה שברך את עושי המשכן, כאשר הביאו אליו, וראה שעשו ככל אשר צוה ד' אותו </b>– חז"ל מתארים שבזמן חנוכת המשכן, שבו שוכנת הקדושה בפרטי העולם הזה, הופיע "נעם", כלומר תחושת הרמוניה, וזוהי עצם הברכה; <b>ומה ברכה ברכם</b> משה<b>? "ויהי נעם ד' אלהינו עלינו, וכן אמר להם, יהי רצון שתשרה שכינה במעשי ידיכם" והיא שכינה העליונה, אוצר הנועם, רחובות הנהר, מקור התורה, בכל נועמה </b>– השכינה היא השפע ("רחובות הנהר") הא-לוהי שמתגלה בשיא ברכתו ונועמו בדברי התורה שנאמר עליהם <b>"הנחמדים מזהב ומפז רב"</b>.


<b>לבכל המתעורר בעולם מדור דורים עד אחרית, הכל הוא חלקי שאיפות וחלקי הכרות, שהולכות ומצטרפות ליצירה שלמה. עד שלא באה הצורה המשלימה, המכנסת את הכל אל שלמותה, יש בהם טוב ורע, אמת ושקר, טומאה וטהרה, קודש וחול. אבל כשיופיע האור של ההתאחדות הכוללת, שיהיה מבורר כל אלה השאיפות וחלקי ההכרות למה הן באות, אז הכל יוכר לטוב, לאמת, לטהרה, ולקודש, עולם שכולו שבת, שכולו טוב.מדור דורים </b>– מימים עברו;<b> אחרית </b>– סוף כל הדורות. 
<b>כל המתעורר בעולם מדור דורים עד אחרית, הכל הוא חלקי שאיפות וחלקי הכרות, שהולכות ומצטרפות ליצירה שלמה </b>– כל תנועה במהלך ההיסטוריה – חברתית, מדעית או תרבותית מגלה חלק מסוים מן השלמות הא-לוהית; וכולן יחדיו מצטרפות אט אט לשלמות-על שכוללת את הטוב שבכל תרבות ומדע. <b>עד שלא באה הצורה המשלימה, המכנסת את הכל אל שלמותה, יש בהם טוב ורע, אמת ושקר, טומאה וטהרה, קודש וחול </b>– כל עוד לא התרחשה שלמות-העל – כל תנועה אנושית יש מן האמת ומן השקר, מן הטוב ומן הרע, שהרי אין תנועה שכוללת את האיזון המושלם. <b>אבל כשיופיע האור של ההתאחדות הכוללת, שיהיה מבורר כל אלה השאיפות וחלקי ההכרות למה הן באות, אז הכל יוכר לטוב, לאמת, לטהרה, ולקודש, עולם שכולו שבת, שכולו טוב </b>– לעתיד לבוא, יתברר כיצד כל התנועות החלקיות הללו תרמו לתמונה השלמה. אותו הזמן נקרא בפי חז"ל "יום שכולו שבת" (משנה תמיד ז, ד), השבת מלמדת על המציאות העתידית שבא השלמות תתגלה בעולם. שלמות זו תקיף לעתיד את כל מרחבי חיי האדם והעולם בכללתו.  

<b>מאמר חמישיהִתְעַלּוּת הָעוֹלָםמַעֲרֶכֶת הִתְעַלּוּת הָעוֹלָםבחזיון כל כח הולך ומתעלה, אין מהלכו לבטלה, כי אם עילוי הוא לו. וערך יש להעילוי בין מצד עצמו, בין מצד צירופו אל הישים האחרים. את התוכיות העצמית של כל מצוי וכל כח ודאי אין אנו מכירים, ויכולים אנו לצייר, כי גם במקום האילמות הגמורה הנראית לנו, שם בפנים חיים מפכים. כל מה שיש בכל אטם, ובכל מה שהוא קטן מהם, בכל ניד כל דהו, קל וחומר בכל דומם מצויר בצורה בכל דבר משוכלל איזה שכלול, וקל וחומר עוד יותר בכל האורגנים, בכל צמח, ובכל חי למינהו, הכל הולך ושוטף, הכל מתעלה. חילוף הצורות לא במעגל סובב הוא לבדו, כי אם גם בקו עולה, שאין קץ לעליותיו. וכל חודר פנימי, כל משורר נאמן, כל מקשיב ברוח הקודש פוגש הוא את כל היש בעליותיו, וקל וחומר לאדם, וכל שכן ללאומים ונשמותיהם, ועל אחת כמה וכמה לעולמים שלמים, ובכל תוקף ויתרון לכללות כל העולמים וההויות, העליות הולכות בלא הרף, בכל עולה, גם הירידות עליות הנה בפנימיות. ולפי התום והיושר, ולפי איזון החכמה והמשרים, הקדושה והדבקות האלהית הטהורה, לפי רום הנשמה ועז חביונה, ככה מוקשב הוא קול העולים, קול קולי קולות של עולמים עולים, עולים בהויתם, עולים בבנינם, עולים בשכלולם, עולה פנימיות חיתם גם בחרבנם ונתוצם, הכל עולה, הכל מצטרף ומזדכך, הכל נותן פאר לחי העולמים. וקשב תהלה זו ישראל קושב, עם כל העולמים הרי הוא עולה, חיות שרפים ואופני קדש הם חבריו, עמם, עם כולם יחד, גאון ד' ישא. הרוח החיה בתולדתו, בעומק נשמתו, המתראה בתורתו, באמונתו, בכל נפלאות עולם אשר חזו עיניו ואשר עוד יחזו, ריכוז כל מלא עלית עולמי עולמים הוא. "עם זו יצרתי לי תהלתי יספרו" (ישעיהו מג, כא).בחזיון </b>– במבט הרוחני;<b> עילוי </b>– התרוממות;<b> הישים </b>– האובייקטים;<b> האילמות </b>– הדממה, ובהקשר שלנו: סטטיות דוממת;<b> ניד כל דהו </b>– תנועה קלה;<b> וההויות </b>– והמציאויות;<b> רום </b>– גובה;<b> ועז חביונה </b>– ועוצמתה הפנימית;<b> מוקשב </b>– נשמע;<b> ונתוצם </b>– והריסתם, ושבירתם;<b> קושב </b>– מקשיב;<b> בתולדתו </b>– בהיסטוריה שלו;<b> המתראה </b>– המתגלה.
<b>בחזיון כל כח הולך ומתעלה, אין מהלכו לבטלה, כי אם עילוי הוא לו </b>– במבט רוחני ניתן להבחין כיצד כל אובייקט במציאות מתעלה כל העת, וגם רגעים שנדמים כסתמיים (או שליליים) מתגלים למפרע כחלק מתהליך ההתעלות;<b> וערך יש להעילוי בין מצד עצמו, בין מצד צירופו אל הישים האחרים </b>– ההתעלות מתרחשת הן באובייקט והן במערכת היחסים שלו עם אובייקטים אחרים. כיצד ניתן להבחין בחזון זה במציאות הממשית? <b>את התוכיות העצמית של כל מצוי וכל כח ודאי אין אנו מכירים, ויכולים אנו לצייר, כי גם במקום האילמות הגמורה הנראית לנו, שם בפנים חיים מפכים </b>– גם אם בעיני בשר אנו מזהים חומר דומם, חסר חיים, אין זו אלא מה שנראה מבחוץ; בפנימיות כל חומר קיים גרעין חי שמשתנה תדיר. <b>כל מה שיש בכל אטם, ובכל מה שהוא קטן מהם, בכל ניד כל דהו, קל וחומר בכל דומם מצויר בצורה בכל דבר משוכלל איזה שכלול, וקל וחומר עוד יותר בכל האורגנים, בכל צמח, ובכל חי למינהו, הכל הולך ושוטף, הכל מתעלה </b>– בכל חלקיק ("אטום") של המציאות ולו הזעיר ביותר, קיימת דינאמיות והתפתחות; קל וחומר באובייקטים דוממים גדולים יותר; ועוד יותר במדרגות מפותחות של הצומח והחי. <b>חילוף הצורות לא במעגל סובב הוא לבדו, כי אם גם בקו עולה, שאין קץ לעליותיו </b>– למרות שמבט חיצוני נדמה שהמציאות הטבעית סובבת במעגלים – לידה, בגרות, התרבות, הזדקנות, מוות ולידה מחודשת – מבט מעמיק יותר מזהה במציאות תנועת חיים מתקדמת (קו), שמתגלה בחשבון הנצח של ההיסטוריה המתעלה מדור לדור. <b>וכל חודר פנימי, כל משורר נאמן, כל מקשיב ברוח הקודש פוגש הוא את כל היש בעליותיו, וקל וחומר לאדם, וכל שכן ללאומים ונשמותיהם, ועל אחת כמה וכמה לעולמים שלמים, ובכל תוקף ויתרון לכללות כל העולמים וההויות </b>– הנביאים ובעלי רוח הקודש מזהים את רוח החיים שדוחפת את הממדים כולם להתעלות – דומם, צומח, בחי, אדם, אנושות וקוסמוס; וניתן לזהות זאת ביתר עוצמה בכללות המציאות; <b>העליות הולכות בלא הרף, בכל עולה, גם הירידות עליות הנה בפנימיות </b>– אין הפסק להתעלות העולמות וגם מה שנראה כירידה וקושי איננו אלא משבר שיוביל להתקדמות גדולה יותר. <b>ולפי התום והיושר, ולפי איזון החכמה והמשרים, הקדושה והדבקות האלהית הטהורה, לפי רום הנשמה ועז חביונה, ככה מוקשב הוא קול העולים, קול קולי קולות של עולמים עולים, עולים בהויתם, עולים בבנינם, עולים בשכלולם, עולה פנימיות חיתם גם בחרבנם ונתוצם, הכל עולה, הכל מצטרף ומזדכך, הכל נותן פאר לחי העולמים </b>– ככל שאדם מלא תמימות, ישרות, חכמה, קדושה ודבקות; ככל שפנימיות נשמתו מתבטאת יותר – כך שומע הוא יותר את תיקון העולמות (וגם המשברים בדרך מוסיפים הם לתיקון). <b>וקשב תהלה זו ישראל קושב, עם כל העולמים הרי הוא עולה, חיות שרפים ואופני קדש הם חבריו, עמם, עם כולם יחד, גאון ד' ישא </b>– הקשבה זו היא תכונה ייחודית לעם ישראל, שיחד עם הכוחות הרוחניים המניעים את המציאות (מלאכים), נושאים בגאווה את שם ה' בעולם. <b>הרוח החיה בתולדתו, בעומק נשמתו, המתראה בתורתו, באמונתו, בכל נפלאות עולם אשר חזו עיניו ואשר עוד יחזו, ריכוז כל מלא עלית עולמי עולמים הוא </b>– הרוח החיה של ההיסטוריה הישראלית, שמתגלה בתורתו ובניסים ובנפלאות שעברו ושעוד יעברו עליו – היא ההופעה המרוכזת של "תהילת ה'" בעולם; ועל עם ישראל נאמר "<b>עם זו יצרתי לי תהלתי יספרו</b>".


<b>ההופעה שבאה לאדם, לחוש על ידה את היצירה, לא כדבר שכבר נגמר ונעשה, אלא כדבר שהוא תמיד מתהוה, מתעלה, מתפתח ומתרומם, זו היא 'שמעלה אותו מתחת השמש למעלה מן השמש, ממקום שאין כל חדש, למקום שאין כל ישן, שהכל מתחדש' (על פי שבת לב, ב), ששמחת שמים וארץ הוה בו, כיום שנבראו בו. ועל ידי אספקלריא בהירה זו מביטים בכל העולמות, ובהתולדה הכללית והאנושית, בגורל החיים של כל יצור, ובכל המאורעות של כל הזמנים. ו"יום שכולו שבת" (משנה תמיד ז, ד), שבו מאירה מנוחת העולמים, הוא יום שהחידוש השופע תדיר היא תכונת יצירתו, שאינו צריך גמר ותכלית. כי חמדת ימים הוא, "כליל תפארת" (תפילת שבת), מקור כל הברכות. מתהוה </b>– נוצר, מתקדם כל העת;<b> הוה </b>– מצויה;<b> אספקלריא </b>– זכוכית;<b> ובהתולדה </b>– ובהיסטוריה;<b> גמר </b>– סוף;<b> כליל </b>– שלמות.
<b>ההופעה שבאה לאדם, לחוש על ידה את היצירה, לא כדבר שכבר נגמר ונעשה, אלא כדבר שהוא תמיד מתהוה, מתעלה, מתפתח ומתרומם </b>– ההכרה שהמציאות אינה דבר סטטי ומקובע אלא דינאמית ומתחדשת תמיד, <b>זו היא 'שמעלה אותו מתחת השמש למעלה מן השמש, ממקום שאין כל חדש, למקום שאין כל ישן, שהכל מתחדש' </b>– היא זו שגורמת לאדם לחוש שהעולם הזה למרות שנדמה ש"אין חדש תחת השמש" (כדברי קהלת) – הרי למעשה יש בו ממד שהוא "מעל השמש", התחדשות שאיננה מוגבלת לחוקיות הטבעית,<b> ששמחת שמים וארץ הוה בו, כיום שנבראו בו </b>–המציאות מצד האמת מלאה תמיד שמחה והתחדשות כביום בריאתה. <b>ועל ידי אספקלריא בהירה זו מביטים בכל העולמות, ובהתולדה הכללית והאנושית, בגורל החיים של כל יצור, ובכל המאורעות של כל הזמנים </b>– מתוך מבט בהיר זה מבחין האדם כיצד מהלכי הטבע וההיסטוריה כולם, בכל היצורים ובכל הדורות – הם ביטוי של מהלך תיקון אלוהי. <b>ו"יום שכולו שבת", שבו מאירה מנוחת העולמים, הוא יום שהחידוש השופע תדיר היא תכונת יצירתו, שאינו צריך גמר ותכלית, כי חמדת ימים הוא, כליל תפארת, מקור כל הברכות </b>– חז"ל מתארים את המציאות לעתיד לבא כ"יום שכולו שבת". כלומר: זוהי תהיה תקופה שבה תשרה השבת את קדושתה על כל שאר ימי השבוע; עידן של "כליל תפארת" – שלמות מפוארת שבה יהיו ניכרות לעין ההשתלמות וההתחדשות האינסופיות בחיי האדם והעולם. 


<b>השנויים התדירים, שחכמת הסוד אומרת על דבר התסיסה התדירה והמופלגה רבת השלמות שבעולמות הרוחניים, הם הם המבארים לנו את התמונה של התנועה הבלתי פוסקת, רבת העליליה, שבעולם החמרי, בכל פנות שאנו פונים, עד שגם הדומם, הנראה כמו נח ושוקט, איננו באמת כי אם מלא תנועות בלתי ספורות, בכל רגע, בכל חלק היותר קטן מחלקיו, ההולך ומתנענע, בין הזרמים אשר לכח המושך וכח הדוחה, הפועלים תמיד את פעולותיהם, רצוא ושוב, בלא הרף. וההתקשרות העצמית שבין המציאות השכלית הרוחנית העצמית, ובין ההתגלמות החמרית, זהו דבר מוסבר מאד, שכל בעל דעה מקפת וחודרת ילך תמיד לאורה.התדירים </b>– התמידיים;<b> והמופלגה </b>– והעצומה;<b> העליליה </b>– הפעילות;<b> רצוא ושוב </b>– הלוך וחזור;<b> ההתגלמות </b>– ההתגשמות. 
<b>השנויים התדירים, שחכמת הסוד אומרת על דבר התסיסה התדירה והמופלגה רבת השלמות שבעולמות הרוחניים </b>– חכמת הקבלה מתארת כיצד בכל רגע ורגע מתנהלים שינויים עצומים לאין קץ בליבת השורשים הרוחניים של המציאות. <b>הם הם המבארים לנו את התמונה של התנועה הבלתי פוסקת, רבת העליליה, שבעולם החמרי, בכל פנות שאנו פונים </b>– ההתרחשות הסוערת של העולם הרוחני מחוללת את התנועה הבלתי פוסקת של החלקיקים הזעירים המניעים את החומר. <b>עד שגם הדומם, הנראה כמו נח ושוקט, איננו באמת כי אם מלא תנועות בלתי ספורות, בכל רגע, בכל חלק היותר קטן מחלקיו, ההולך ומתנענע, בין הזרמים אשר לכח המושך וכח הדוחה, הפועלים תמיד את פעולותיהם, רצוא ושוב, בלא הרף </b>– אפילו הדומם חסר התנועה לכאורה מלא בתוכו בתסיסה אנרגטית של חלקיקים שמצויים ביחסי גומלין אחד עם השני. <b>וההתקשרות העצמית שבין המציאות השכלית הרוחנית העצמית, ובין ההתגלמות החמרית, זהו דבר מוסבר מאד, שכל בעל דעה מקפת וחודרת ילך תמיד לאורה </b>– ההשקפה שמקבילה בין הממד הרוחני לממד הפיזי מתקבלת מתוך התבוננות רחבה ("מקפת") ומעמיקה ("חודרת") על המציאות. 

 
<b>למה לא יהיו מתדמים מקרי ההויה הכללית למקרה האדם והחי היחידי, למה לא תתבאר ההויה כולה על פי החלק הנראה ממנה. למה לא תהיה ההויה כולה שואפת, מקוה, עולה ויורדת, וחוזרת ועולה, בהרגשה פנימית, ובהשכלה מלאה, שהיא מתגדלת לפי חוגה הגדול, כדוגמתו של האדם לפי ערכו, והחי לפי ערכו. למה לא יצויר לנו הכל, בחטיבה אחת שלמה, ולמה לא יוכל החלק הטוב בכל מקום שהוא נמצא להאיר לעצמו ולכלל כולו. למה לא יבוקש אור ד' בכל מקום, למה לא תתפלש השמחה בכל פנות החיים. למה לא תתגבר תשוקת הטוב על כל עז וגבורה. השאלות הללו ודוגמתן כל מה שהן נשאלות ביותר עזיזות, ביותר גבורה וחריפות, כך הן ממלאות את תביעתן, והן מביאות את המסקנא הדרושה. הדין נותן שיש נשמה לכל ניצוץ, שהוא שואף להתעלות, ומתעלה על ידי אור חסד עליון שמופיע תמיד, וקל וחומר לכל בריה שהיא הולכת ומתעלה, בכל גון של הויה שהיא נמצאת, בין בתאר של פעולה בגוף בין מחוץ לגוף, וכל מין ממיני החלוקה, כמינים ופרטיהם, וקל וחומר אנשים ומשפחות, עמים ולשונות. כל מושג כולל יש לו נשמתו שהיא הולכת ומתעלה, וקל וחומר עולמים שלמים שהם הולכים ומתנשאים, הולכים ומתעלים, חיים הם בשימושם הגופני עד הזמן שנשמתם משתלמת, ואחרי כן כל הרוחניות שבהם מתעלה, ובצרור החיים הכללי העליון מכל נחיצות של גוף ועולם מקומי הם נצררים בכל כחותיהם הכלליים והפרטיים. וכשאנו רואים במחזה כמה עולמים לאין תכלית כבר היו לפנינו, אנו יודעים מזה, כמה עדן ואור עליון מקבלים האורות הרוחניים הכלליים שלהם בכל פרטיהם, ואור עדן זה באיזה צורה הוא משותף לכולנו יחד.מתדמים </b>– מושווים;<b> ההויה </b>– המציאות;<b> חוגה </b>– מרחבה; <b>בחטיבה </b>– ביחידה;<b> תתפלש </b>– תחדור;<b> עזיזות </b>– עוצמתיות;<b> גון </b>– זווית;<b> ובצרור </b>– ובאוסף;<b> לאין תכלית </b>– לאינסוף.
בלב האדם מפעמות רגשות של מוסר ואמונה אך בהתבוננות על המציאות הטבעית – הדומם, הצומח והחי – נדמה שהם לא חולקים עימנו את השאיפות הללו; וממילא מתעוררת השאלה: <b>למה לא יהיו מתדמים מקרי ההויה הכללית למקרה האדם והחי היחידי? </b>– מדוע ה' לא מתגלה בעולם בכללותו כשם שהוא מתגלה בחיי האדם? <b>למה לא תתבאר ההויה כולה על פי החלק הנראה ממנה? </b>– מדוע המציאות כולה אינה נוצרת באותו דפוס כדוגמת החלק האנושי שבה? <b>למה לא תהיה ההויה כולה שואפת, מקוה, עולה ויורדת, וחוזרת ועולה, בהרגשה פנימית, ובהשכלה מלאה, שהיא מתגדלת לפי חוגה הגדול, כדוגמתו של האדם לפי ערכו, והחי לפי ערכו? </b>– מדוע התופעות של התעלות שכלית, מוסרית וערכית לא יקיפו גם את הצומח והדומם כשם שהן ממלאים את חיי האדם (וחלק מסוים מעולם החי)? <b>למה לא יצויר לנו הכל, בחטיבה אחת שלמה, ולמה לא יוכל החלק הטוב בכל מקום שהוא נמצא להאיר לעצמו ולכלל כולו? </b>– מדוע שלא נתאר את הקוסמוס כישות אורגנית אחת בעלת איברים שונים שבה החלק המוסרי (האדם) משפיע באופן ישיר על הכל? <b>למה לא יבוקש אור ד' בכל מקום, למה לא תתפלש השמחה בכל פנות החיים? למה לא תתגבר תשוקת הטוב על כל עז וגבורה? </b>– מדוע שחסד ה', השמחה והטוב לא יאירו את חוקי הטבע החזקים?<b> השאלות הללו ודוגמתן כל מה שהן נשאלות ביותר עזיזות, ביותר גבורה וחריפות, כך הן ממלאות את תביעתן, והן מביאות את המסקנא הדרושה </b>– ככל שתתעורר האנושות לשאול את השאלות הללו, כך האמת שבתביעה זו תחדור יותר ללב האדם והחזון אכן ילך ויתגלה. <b>הדין נותן שיש נשמה לכל ניצוץ, שהוא שואף להתעלות, ומתעלה על ידי אור חסד עליון שמופיע תמיד </b>– תביעה זו לשינוי המציאות כולה מתבקשת מאיליה כי בכל יצור יש נקודה אלוהית ("ניצוץ) שיש בה שאיפה להתעלות ולהופיע את החסד האלוהי;<b> וקל וחומר לכל בריה שהיא הולכת ומתעלה, בכל גון של הויה שהיא נמצאת, בין בתאר של פעולה בגוף בין מחוץ לגוף, וכל מין ממיני החלוקה, כמינים ופרטיהם, וקל וחומר אנשים ומשפחות, עמים ולשונות </b>– הדבר נכון לכל אובייקט במציאות – בין אם הוא מצוי בגוף פיסי ובין אם הוא ישות רוחנית; בין כיצור פרטי ובין כמין מסוים; ובוודאי בני אדם, משפחות ולאומים – בכולם קיימת מציאות אלוהית שדוחפת אותם לחיים נעלים יותר. <b>כל מושג כולל יש לו נשמתו שהיא הולכת ומתעלה, וקל וחומר עולמים שלמים שהם הולכים ומתנשאים, הולכים ומתעלים </b>– בכל יצור יש תביעה פנימית להתעלות, ובוודאי שניתן להבחין בהתעלות זו במהלכים כלליים,<b> חיים הם בשימושם הגופני עד הזמן שנשמתם משתלמת, ואחרי כן כל הרוחניות שבהם מתעלה, ובצרור החיים הכללי העליון מכל נחיצות של גוף ועולם מקומי הם נצררים בכל כחותיהם הכלליים והפרטיים </b>– במהלך חיי כל יצור הנשמה מופיעה בגוף עד זמן מסוים ואז הגוף נפרד והרוחניות ממשיכה להתעלות ולהתאחד עם נשמות החיים ללא צורך במושגי זמן ומקום. <b>וכשאנו רואים במחזה כמה עולמים לאין תכלית כבר היו לפנינו, אנו יודעים מזה, כמה עדן ואור עליון מקבלים האורות הרוחניים הכלליים שלהם בכל פרטיהם, ואור עדן זה באיזה צורה הוא משותף לכולנו יחד </b>– בעת שאנו חושבים בסקירה כללית על אינסוף העולמות שהיו לפני זמננו ניתן לצייר את "צרור החיים", היינו את כלל הנשמות הדבוקות זו בזו שהיו מאז ימי קדם, כמציאות אחת גדולה מלאת אור; שכל היצורים כולם שותפים בה. 
<b>ההעולם מתעלה תמיד, מפני ששורש העולם מתמלא תמיד אור חכמה, וכל מה ששורש הזמן עובר יותר ויותר, החכמה מתרבה, "בישישים חכמה ואורך ימים תבונה" (איוב יב, יב). ומתוך כך הענפים כולם, שהם האנשים כולם, וסדריהם, ותכונות רוחם הפנימיות, וכן היצורים כולם, מדומם צומח וכל החיים כולם הרי הם מתבסמים ומתעלים, הכל מקשיבים לקול החכמה העליונה, ונועם הבינה שופעת בהם בגניזה גדולה. וצדיקים המסתכלים בשורש העולם, ונטית 'היראה שבלבבם שהיא ראשית חכמה' (על פי משלי ט, י) היא מפני ד', שהוא "שרשא ועקרא דכולהו עלמין" (תניא א, לב), הם הם המוסיפים אור חכמה בעולם. ומתוך שהחכמה מאירה, מאירה גם כן ברכת הנחת והעונג, והדר השלום מתפשט בעולם, והוא בכללו מתעטר ומתעלה. העליות והירידות הן תדיריות, במצב האדם היחיד, ובמצב העולם בכללו, ומכל מקום התנועה בכללה היא תנועת עליה וביסום. וחילופי המצב אפילו בעת ירידה גדולה אין להם כי אם ערך של מילוי הירח ומיעוטו, או "זוטו של ים" (בבא מציעא כד, א) ונסיגתו, או הנשימה הפנימית, המשיבה את הרוח אל תוכיותו של החי, והחיצונית, הדוחפת אותו מתוכו, או הערות והשינה, שאף על פי שהם נראים כהפכים מכל מקום שניהם יחד הם מחוללי החיים השלמים.מתבסמים </b>– נהיים רוחניים יותר;<b> שרשא ועקרא דכולהו עלמין </b>– שורש ועיקר של כל העולמות;<b> והדר </b>– ופאר;<b> מתעטר </b>– מתקשט;<b> תדיריות </b>– תמידיות;<b> זוטו </b>– קרקעית;<b> הערות </b>– הערנות;<b> מחוללי </b>– מניעי. 
<b>העולם מתעלה תמיד, מפני ששורש העולם מתמלא תמיד אור חכמה </b>– האדם וכל היצור, מקבלים השפעה א-לוהית שמקיימת אותם, ולהשפעה זו מרכז המתחדש תמיד;<b> וכל מה ששורש הזמן עובר יותר ויותר, החכמה מתרבה </b>– ככל שהזמן עובר, ככל שמתרבים המעשים הטובים והניסיון ההיסטורי האנושי, כך מתמלא מרכז זה בעוצמה רוחנית עמוקה יותר; <b>"בישישים חכמה ואורך ימים תבונה" </b>– הדבר דומה לאדם זקן שצבר ניסיון ומוסר השכל במהלך חייו. <b>ומתוך כך הענפים כולם, שהם האנשים כולם, וסדריהם, ותכונות רוחם הפנימיות, וכן היצורים כולם, מדומם צומח וכל החיים כולם הרי הם מתבסמים ומתעלים, הכל מקשיבים לקול החכמה העליונה, ונועם הבינה שופעת בהם בגניזה גדולה </b>– ככל ששורשו הרוחני של העולם משפיע יותר כך פרטי החיים נעשים טובים יותר: סדרי החברה, התרבות, דרכי האמונה ואפילו היצורים הנמוכים ביותר נעשים מאוזנים ועדינים יותר. <b>וצדיקים המסתכלים בשורש העולם, ונטית "היראה שבלבבם שהיא ראשית חכמה" היא מפני ד', שהוא שרשא ועקרא דכולהו עלמין, הם הם המוסיפים אור חכמה בעולם </b>–הצדיקים מלאי היראה והחכמה, מכוונים לבם אל שורש ועיקר כל העולמות – הקדוש ברוך הוא – ובכך מוסיפים את השפעתו בעולם. <b>ומתוך שהחכמה מאירה, מאירה גם כן ברכת הנחת והעונג, והדר השלום מתפשט בעולם, והוא בכללו מתעטר ומתעלה </b>– ככל שחכמת ה' מתגלה בעולם כך השלום, הנחת והשמחה הפנימית ממלאות את לב החברה האנושית. השלום שבין בני האדם נעשה עמוק ויציב ולא ארעי ושברירי. <b>העליות והירידות הן תדיריות, במצב האדם היחיד, ובמצב העולם בכללו, ומכל מקום התנועה בכללה היא תנועת עליה וביסום </b>– למרות שישנם כל הזמן התקדמויות ונסיגות בהתפתחות המוסרית, האישית והציבורית, אולם מכל מקום, ככל שהחכמה הא-לוהית הולכת ומתפשטת – הקו הכללי הוא של עליה. <b>וחילופי המצב אפילו בעת ירידה גדולה אין להם כי אם ערך של מילוי הירח ומיעוטו, או זוטו של ים ונסיגתו, או הנשימה הפנימית, המשיבה את הרוח אל תוכיותו של החי, והחיצונית, הדוחפת אותו מתוכו, או הערות והשינה </b>– כל הטלטלות במציאות הן רק שינויי מצבים כדוגמת מעגל ההתחדשות של הירח, גאות ושפל של הים, שאיפה ונשימה של חמצן – הטבע איננו סטטי אלא דינאמי; אולם דווקא מתוך כל התנודות הללו מתבצע המהלך השלם לתיקון הכל.     
<b>ואנחנו משיגים את המציאות בתור הויה שהיא מתחלת ממקורה,הולכת בתחלה הליכת ירידה מלמעלה למטה, ממהות עליונה למהות ירודה, עד שבאה להירידה היותר שפלה, ואחר כך היא שבה לעלות, והולכת היא ועולה מירידתה השפלה בעומק תחתית עד העליה היותר עליונה, עד עלותה למקורה בסתר עליון. בצורה זו מובנת היא יפה המציאות בכל צורותיה. מובן הוא, שיש כח עליון הרודה בה להעלותה, שכבר הוחל מאז בהיותה במקורה לפני ירידתה. וההתפתחות המורגשת מלמטה למעלה הוא החזיון של צעדי התשובה של המצוי כולו. ההויה ירדה בתחילה, משמי מרומה עד עמקי עמקיה, ומתוך כך היא מוכנת לעלות מכל ירידותיה אל מקור שרשה. וכשם שעליתה בהדרגה אטית, כך ירידתה היתה דרגאית, והאורות העליונים הראשיים נתקו מעט מעט, מכללות אורם העליון בעליונים.הויה </b>– מציאות;<b> ירודה </b>– נמוכה, שפלה;<b> הרודה </b>– שמכריח, שמניע;<b> משמי מרומה </b>– מגובהה;<b> דרגאית </b>– הדרגתית.
חכמי הקבלה מבארים את סוד המציאות כמהלך ארוך של ירידה ועלייה: <b>אנחנו משיגים את המציאות בתור הויה שהיא מתחלת ממקורה, הולכת בתחלה הליכת ירידה מלמעלה למטה, ממהות עליונה למהות ירודה, עד שבאה להירידה היותר שפלה </b>– בראשית הבריאה היה העולם מכונס בצורה רוחנית טהורה ועליונה. לאחר מכן התפרט וירדה המציאות מהשורש הרוחני למדרגות נמוכות יותר, עד הממד הארצי השפל ביותר. <b>ואחר כך היא שבה לעלות, והולכת היא ועולה מירידתה השפלה בעומק תחתית עד העליה היותר עליונה, עד עלותה למקורה בסתר עליון </b>– לאחר שירדה המציאות עד שפל תחתית שבה היא אל מקורה, אל שורשה הרוחני העליון והנסתר.<b> בצורה זו מובנת היא יפה המציאות בכל צורותיה </b>– על פי חיזיון זה מתבארת המורכבות של העולם: מציאות חומרית גסה שמשולבת בה שאיפה להתעלות מתמדת. <b>מובן הוא, שיש כח עליון הרודה בה להעלותה, שכבר הוחל מאז בהיותה במקורה לפני ירידתה </b>– מניין הדחיפה של המציאות להתעלות? ריבונו של עולם שתל בעולם, עוד לפני הירידה, שייכות מסוימת למקור הא-לוהי שממנו השתלשל. <b>וההתפתחות המורגשת מלמטה למעלה הוא החזיון של צעדי התשובה של המצוי כולו </b>– אם נסקור את תהליכי ההתקדמות ההיסטוריים והתרבותיים של העולם, נוכל לתאר את כולם יחד כ"צעדי תשובה" של המציאות חזרה אל מקורה הא-לוהי. <b>ההויה ירדה בתחילה, משמי מרומה עד עמקי עמקיה, ומתוך כך היא מוכנת לעלות מכל ירידותיה אל מקור שרשה </b>– מכיוון שמקור המציאות הוא כה נשגב, אזי דווקא הירידה לחומריות הגסה מבשרת לנו על העלייה הגדולה שתשיב חזרה את המציאות למקורה העליון; <b>וכשם שעליתה בהדרגה אטית, כך ירידתה היתה דרגאית, והאורות העליונים הראשיים נתקו מעט מעט, מכללות אורם העליון בעליונים </b>– העלייה נעשית בהדרגה, בכל יום האנושות והעולם מתקדם אל ייעודו. כך גם הייתה הירידה: המקובלים מתארים סדר מפורט ומדורג של השתלשלות שבו הפכה המציאות מישות מופשטת ואינסופית למציאות חומרית גסה.     


<b>כיצד הוא מהלך עילוי העולם. האצילות העליונה כולה טוב, אחרי השתלשלויות רבות בא מהות השכל, שתעודתו להיות מתפתח ומתעלה לאצילות עליונה, מוטבע באמת וטוב מוחלט. אחר שיטביע השכל בעצמו את הטבע האצילי ישליך הרבה מסגולותיו המוגבלות, כהשלכת השליא מן הולד אחרי צאתו לאויר העולם. ההרגשות מתעלות לעומת השכל, כדוגמא של השכל לעומת האצילות העליונה ממנו. ההרגשה כשהיא מתעלה לזיכוך שכלי, מאבדת היא כמה מהסגולות הגסות שבטבעה. וכן עומד המזג, והנטיות החמריות, לעומת ההרגשות הנשאות מהן. ודבר זה לא באדם לבדו נהוג אלא בעולם כולו, וההתעלות של הטבע היותר גס הולכת היא במסלתה על ידי חילופי הערכים, מטבע למזג, וממזג לרגש, מרגש לשכל, משכל לאצילות. והרצון הטמיר של קדושי הרוח הוא נאחז בחפץ התעלות הכל להאצילות העליונה, שהיא בעצמה גם כן עולה היא מעלות אין קץ, שהעין היותר חמושה במשקפים רוחניים מתעששת לראותם, אבל הזוהר הכללי של החשק היותר עליון פועל הוא את פעולת דפקיו על כל פעולה וכל הגה, על כל תנועה, וכל ניד חיים של החיים חיי אמת, והם שואבים את מהות חייהם מזיו העליון תמיד, ומעלים על ידי עלית תשוקתם את העולם כולו, ואת כל שיחו ושיגו, מדי עלותם.האצילות </b>– הרוחניות;<b> שתעודתו</b> -שמטרתו;<b> מסגולותיו </b>– מתכונותיו;<b> השליא </b>– איבר שמתפתח עם העובר במהלך ההיריון;<b> במסלתה </b>– במסלולה;<b> למזג </b>– לאופי;<b> הטמיר </b>– הנסתר;<b> מעלות </b>– מדרגות;<b> מתעששת </b>– מתערפלת;<b> דפקיו </b>– התקדמותו;<b> ניד </b>– תזוזת;<b> ושיגו </b>– והתעסקותו.

<b>כיצד הוא מהלך עילוי העולם? </b>– כיצד הקדוש ברוך הוא מפתח את עולמו? <b>האצילות העליונה כולה טוב, אחרי השתלשלויות רבות בא מהות השכל, שתעודתו להיות מתפתח ומתעלה לאצילות עליונה, מוטבע באמת וטוב מוחלט </b>– ישנה מציאות רוחנית עליונה משתלשלת ממנה יכולת שכלית שמאפשרת ניתוח מצבים, וכך נפגש האדם עם המהות הרוחנית של הקיום ומשריש עצמו באמת ובטוב. <b>אחר שיטביע השכל בעצמו את הטבע האצילי ישליך הרבה מסגולותיו המוגבלות, כהשלכת השליא מן הולד אחרי צאתו לאויר העולם </b>– הכישרון השכלי של האדם נועד לרומם אותו ממגבלות החומר, וכאשר הוא נפרד מהן חושף הוא את מהותו האמיתית, כמו תינוק שבשעת הלידה נעשה עצמאי ונפרד מהשליא שעוטפת אותו בזמן ההיריון. <b>ההרגשות מתעלות לעומת השכל, כדוגמא של השכל לעומת האצילות העליונה ממנו </b>– כפי שהשכל מתרומם אל עבר הרוחניות העליונה, כך הרגשות מתעלים לכיוון השכל – בעקבות התעלות השכל גם הרגשות הטבעיים שבאדם נעשים עדינים יותר, וכאשר <b>ההרגשה כשהיא מתעלה לזיכוך שכלי, מאבדת היא כמה מהסגולות הגסות שבטבעה </b>– כשהשכל מנהל את חיי האדם, האדם מצליח לשלוט ברגשות השליליים ולהעמיק את רגשותיו החיוביים; <b>וכן עומד המזג, והנטיות החמריות, לעומת ההרגשות הנשאות מהן </b>– התהליך ממשיך הלאה: כשהרגשות מקבלים איזון ובקרה תנועת החיים של האדם נעשית מתוקנת, אפילו המזג היצרי והתשוקות הטבעיות נעשים עדינים יותר. <b>ודבר זה לא באדם לבדו נהוג אלא בעולם כולו, וההתעלות של הטבע היותר גס הולכת היא במסלתה על ידי חילופי הערכים, מטבע למזג, וממזג לרגש, מרגש לשכל, משכל לאצילות </b>– התעלות זו פועלת בכל היקום: הטבע הגופני הגס של הדומם מתעלה לאופי ולרגשות של הצומח והחי, משם למדרגה האנושית השכלית, ומשם לרוחנית. <b>והרצון הטמיר של קדושי הרוח הוא נאחז בחפץ התעלות הכל להאצילות העליונה, שהיא בעצמה גם כן עולה היא מעלות אין קץ, שהעין היותר חמושה במשקפים רוחניים מתעששת לראותם </b>– הצדיקים  שואפים אל תיקונו המוחלט של העולם, על אף שגם הם אינם מסוגלים לתאר בפירוט את המשמעות השלמה של תיקון זה; <b>אבל הזוהר הכללי של החשק היותר עליון פועל הוא את פעולת דפקיו על כל פעולה וכל הגה, על כל תנועה, וכל ניד חיים של החיים חיי אמת </b>– למרות שהצדיקים לא יכולים להסביר בבירור מה הוא "העולם המתוקן" שאליו הם עורגים, השאיפה הכללית משפיעה על כל תנועת חייהם ואין מעשה, דיבור או מחשבה שאינם מונעים מכך; <b>והם שואבים את מהות חייהם מזיו העליון תמיד, ומעלים על ידי עלית תשוקתם את העולם כולו, ואת כל שיחו ושיגו, מדי עלותם </b>– הם יונקים את שאיפתם לקודש מהאור העליון הא-לוהי, ובעת שהם שואפים לקודש העולם כולו וכל התסיסה שקיימת בו – מתעלים יחד עימם. 



<b>שפעת החיים היציריים. ממקור החיים, הולכת ושופעת היא ליצירה העליונה, יצירת השכל, הטוב, והשירה, משתפלת היא דרגה אחר דרגה, עד שיוצרת את החמריות, נעשית טבעית קשה, חשוכה, קשורה לחק עפר אבן וברזל. בדרגותיה אשר ירדה, זוכרת היא שפעה זו את אורה הראשון. משתוקקת היא לשוב לימי חסנה וזיוה, פונה היא מטביעתה הירידית, ומפסקת מצעוד עוד צעדים בשפל, פונה היא לעלות, להיות מוארת מאור של מעלה, מהאור של מקור הויתה. את השתלשלותה אבדה, כיון שפנתה למעלה, אין זה מהלך הזרם ההולך ויורד, אבל נתעשרה בעושר רוחני פנימי, מתחברת היא עם המאור העליון, השפעה של הוית הישות, הרוחני, האצילי, השכלי,והמוסרי, הקדוש והמצוחצח. מהחיבור הנעלה מתחדשים אורות ונגוהות רבות, יצירות נפלאות, שבהן מתגלה הכבדות הארצית עם השאיפה השמימית המנצחתה. נשמת האדם, בכל חגויה השונים, היא פרח רז עולם זה.שפעת </b>– שפע;<b> היציריים </b>– שנוצרו בידי הבורא;<b> משתפלת </b>– משתלשלת;<b> חסנה וזיוה </b>– חוזקה ואורה;<b> מטביעתה הירידית </b>– משקיעתה היורדת;<b> הויתה </b>– מציאותה; <b>השתלשלותה </b>– ירידתה;<b> ונגוהות </b>– אורות עמומים;<b> חגויה </b>– זוויותיה;<b> רז </b>– סוד. 
<b>שפעת החיים היציריים ממקור החיים, הולכת ושופעת היא ליצירה העליונה, יצירת השכל, הטוב, והשירה, משתפלת היא דרגה אחר דרגה, עד שיוצרת את החמריות, נעשית טבעית קשה, חשוכה, קשורה לחק עפר אבן וברזל </b>– השפע הא-לוהי שבורא את יצורי המציאות מופיע בהדרגה: מעולם א-לוהי מופשט של ערכים מוחלטים, דרך יצירת כוחות רוחניים-עליונים הפועלים במציאות (כדוגמת השכל), עד ליצירת חומריות ממשית. <b>בדרגותיה אשר ירדה, זוכרת היא שפעה זו את אורה הראשון, משתוקקת היא לשוב לימי חסנה וזיוה, פונה היא מטביעתה הירידית, ומפסקת מצעוד עוד צעדים בשפל, פונה היא לעלות, להיות מוארת מאור של מעלה, מהאור של מקור הויתה </b>– למרות הירידה של הבריאה לעולם גשמי וחומרי – הרצון האלוהי המקורי לא נשכח. בשלב מסוים, מתהפכת היא התנועה כלפי מעלה, הבריאה מפסיקה להתדרדר ושואפת היא לשוב למקורה, להתעלות, להיות מוסרית ועליונה יותר ולהתאחד עם רצון ה'. <b>את השתלשלותה אבדה, כיון שפנתה למעלה, אין זה מהלך הזרם ההולך ויורד, אבל נתעשרה בעושר רוחני פנימי, מתחברת היא עם המאור העליון, השפעה של הוית הישות, הרוחני, האצילי, השכלי והמוסרי, הקדוש והמצוחצח </b>– משעה ששבה המציאות למקורה האלוהי, הפסיקה ההתדרדרות מטה ויש בכך חיסרון מסוים לחומריות, אולם לעומת זאת והחלה השפעה רוחנית למלא את כל מערכות החיים. האנושות והעולם כולו מתאחדים עם הרצון הא-לוהי הטהור.<b> מהחיבור הנעלה מתחדשים אורות ונגוהות רבות, יצירות נפלאות, שבהן מתגלה הכבדות הארצית עם השאיפה השמימית המנצחתה </b>– התוצאה של החיבור בין המציאות בצורתה הנמוכה, שירדה ונעשתה חומרית וגסה, לבין רצון ה' ששב להופיע – יוצר יצירות חומריות שמשולבת בהן הופעה מוסרית וערכית. <b>נשמת האדם, בכל חגויה השונים, היא פרח רז עולם זה </b>– הנשמות האנושיות בצורותיהן השונות הן תוצאת הסוד הנפלא הזה של הבריאה האלוהית. 


<b>ההופעה היצירית הולכת היא במסלולה, החיים משתלשלים במדרגותיהם, הרצון שבהויה הולך ומתגלה גילוי אחר גילוי. התוכן של טוב הולך ומתרבה, וההארה האלהית דוחפתו להתפתח. הירידה של המצאת חיים רצוניים, דרגא אחר דרגא, מביאה עד שחוג חיים רצוניים שהם מלאים הירוס חמרי ורוחני מתגלה, ההופעה האלהית מסתלקת. ותיכף כשהזוהמא הרגזנית לצד הירוס מתראה, והטבע נדחף הוא מכחותיו בסערה, המציאות המעשית נעשית גלמודה מבעלה היוצר באמצע הופעת אור החיים, והריחוק פועל לחולל תכונה של הויה שפלה, מכוערת ומקולקלת. הארה מעשית שוללת, מחוללת את העלמת ההופעה, שהיתה כבר מוכנת, מתגלה בחוג המציאות הפועלת העליונה, ומה שהיה מוכן להופיע בתוכן של טוב מופיע בתור אור של טוב בכלי, שגנוז בעצם עמקו סיג חזק מאד, אשר מירוק איום מעלהו אל מקור אורו. "עשרה הרוגי מלכות" (בבא בתרא י, ב), חלקם בחיים.היצירית </b>– שנוצרה בידי הבורא;<b> שבהויה </b>– שבמציאות;<b> דרגא אחר דרגא </b>– שלב אחר שלב;<b> שחוג </b>– שמרחב;<b> הירוס </b>– הרס;<b> גלמודה </b>– בודדה;<b> לחולל </b>– ליצור;<b> סיג </b>– פסולת, מגבלה. 
<b>
ההופעה היצירית הולכת היא במסלולה, החיים משתלשלים במדרגותיהם, הרצון שבהויה הולך ומתגלה גילוי אחר גילוי </b>– תהליך היצירה הוא שישנו שורש של רצון א-לוהי מופשט שהולך ומתגבש בממשות חומרית גלויה פה בעולם. <b>התוכן של טוב הולך ומתרבה, וההארה האלהית דוחפתו להתפתח </b>– השורש הא-לוהי הוא טוב, ולכן ככל שישנן יותר יצירה והתפתחות בעולם כך הטוב מתרבה. <b>הירידה של המצאת חיים רצוניים, דרגא אחר דרגא, מביאה עד שחוג חיים רצוניים שהם מלאים הירוס חמרי ורוחני מתגלה, ההופעה האלהית מסתלקת </b>– השתלשלות היצירה מהממד המופשט עד לממד החומרי, שלב אחר שלב, מביאה בשלב מסוים ליצירת מרחב חיים שיש בו רצון להרוס את החיים הא-לוהיים בעולם (הדבר בא לידי ביטוי למשל במוות, בתופעות טבע גסות והרסניות וכדומה). <b>ותיכף כשהזוהמא הרגזנית לצד הירוס מתראה, והטבע נדחף הוא מכחותיו בסערה, המציאות המעשית נעשית גלמודה מבעלה היוצר באמצע הופעת אור החיים, והריחוק פועל לחולל תכונה של הויה שפלה, מכוערת ומקולקלת </b>– בעקבות יצירת הכוח שמתנגד להופעת ה' נוצר ניתוק בין הטבע לרצון האלוהי שמחולל אותו. הטבע מתנהל על פי חוקים קבועים וחסרי מוסר, ואזי, יחד עם הטוב והיופי שבחיים, אנו מוצאים בטבע מלחמת חיים אכזרית וחסרת מעצורים. <b>הארה מעשית שוללת, מחוללת את העלמת ההופעה, שהיתה כבר מוכנת, מתגלה בחוג המציאות הפועלת העליונה </b>– הכוח השלילי, שמעלים את ההופעה הא-לוהית שהייתה מוכנה להגיע לעולם, הופך כביכול לישות עליונה עצמאית, העומדת מול הופעת ה';<b> ומה שהיה מוכן להופיע בתוכן של טוב מופיע בתור אור של טוב בכלי, שגנוז בעצם עמקו סיג חזק מאד, אשר מירוק איום מעלהו אל מקור אורו </b>– הרצון האלוהי משול ל"אור", לישות ללא גבול, והבריאה משולה ל"כלי" (הכלי מקבל את התוכן אך איננו חלק ממנו). הכלי הטהור רומז ליצורים שמשתוקקים לרצון ה' ומתמלאים מאורו. לעומתם הכלי שיש בו "סיג" (מעכב) רומז לבריאה שמתנגדת להופעת ה'. הייסורים הנובעים משליטת הרוע האנושי במהלך ההיסטוריה מנקים את הטבע ומחזירים את ה"כלי" לטהרתו. המינוח "<b>עשרה הרוגי מלכות</b>" הוא ביטוי לייסורי הצדיקים במהלך ההיסטוריה, שבזכותם המציאות מתמרקת, ולכן <b>חלקם בחיים </b>– זוכים הם לחיי נצח ושלמות. 


<b>עולם התוהו, ושבירותיו, ותיקוניו, מורים לנו, שעוצם הרצון לתיקון, לשכלול, להויה, שהם הטוב הגמור, פועל הוא בכח מלא מאד מאד. אין ההויה יכולה לקבל את כל עוצם הטוב של המהות העליון, אמיץ כח אין סוף, ההויה החלקית מתמסמסת מרוב הטוב, מעוצם החיים, משתברת היא מרוב שאיפתה. אבל לא מפני זה יחדל הטוב הנשא לעשות את דרכו, הוא חוזר ובונה אחר השבירה, והבנין המתוקן עולה יפה יפה, באין ערוך ליקרתו. וכל כך מרובה היא מדה טובה ממדת פורענות, עד שכדאי לסבול את כל יסורי השבירה, את כל קלקולי הריסה, רק שיצאו עולמים משוכללים כאלה, שנושאים בכחם עושר חיים כזה, שהוא מצד עצמם למעלה מכחם. ואין המהוה העליון בוחר בדרך מדודה ומצומצמת, כדי שיעור היכולת של ההויה, שאם כן היה הטוב מוגבל לא לפי עוצם עז חיי היוצר כל, אלא לגמרי לפי תנאי היצירה החלושה.התוהו </b>– חוסר הסדר, האבדון;<b> להויה </b>– לקיום;<b> אמיץ </b>– חזק;<b> מתמסמסת </b>– מתפוררת;<b> באין ערוך ליקרתו </b>– באין סוף לחשיבתו;<b> המהוה </b>– היוצר;<b> מדודה </b>– מוגבלת;<b> עוצם </b>– עוצמת.
<b>עולם התוהו, ושבירותיו, ותיקוניו, מורים לנו, שעוצם הרצון לתיקון, לשכלול, להויה, שהם הטוב הגמור, פועל הוא בכח מלא מאד מאד </b>– בעולם קיים מצב של חוסר סדר ("תוהו", "שבירה") מחד,  שמגיע למצב של שליטה והרמוניה ("תיקון") מאידך. אנו לומדים מכך שכוחות החיוב במציאות הם מלאי עוצמה ומנצחים בסופו של דבר; כיצד מתרחש תהליך זה? מפרט הרב: <b>אין ההויה יכולה לקבל את כל עוצם הטוב של המהות העליון, אמיץ כח אין סוף, ההויה החלקית מתמסמסת מרוב הטוב, מעוצם החיים, משתברת היא מרוב שאיפתה </b>– ישנו טוב א-לוהי אינסופי שמרוב עוצמתו המציאות העולמית מתקשה להכיל אותו ו"נשברת" וזהו מקור ה"תוהו" (ועצם השבירה מעידה על שאיפת המציאות להכיל את הטוב); <b>אבל לא מפני זה יחדל הטוב הנשא לעשות את דרכו, הוא חוזר ובונה אחר השבירה, והבנין המתוקן עולה יפה יפה, באין ערוך ליקרתו </b>– למרות השבירה, השאיפה לרצון ה' הטוב טבועה בבריאה והיא הדוחפת אותה לבנות בהדרגה את המציאות באופן אינסופי. <b>ו</b>מדוע מלכתחילה נבראה הבריאה עם שאיפה הגדולה ממידותיה? אלא <b>כל כך מרובה היא מדה טובה ממדת פורענות, עד שכדאי לסבול את כל יסורי השבירה, את כל קלקולי הריסה, רק שיצאו עולמים משוכללים כאלה, שנושאים בכחם עושר חיים כזה, שהוא מצד עצמם למעלה מכחם </b>– הטובה שיוצאת לעולם מתהליך זה – שישנו טוב שהמציאות תתקשה להכיל ואזי תישבר ותתעלה מכך – היא כה גדולה, עד ששווה היה לעבור את הנזק ("פורענות") שבשבירה; <b>ואין המהוה העליון בוחר בדרך מדודה ומצומצמת, כדי שיעור היכולת של ההויה, שאם כן היה הטוב מוגבל לא לפי עוצם עז חיי היוצר כל, אלא לגמרי לפי תנאי היצירה החלושה </b>– הסיבה עבורה יצר הבורא כך את עולמו (ולא בטוב מצומצם) כי זוהי הדרך היחידה שבה תוטבע בבריאה שאיפה א-לוהית אינסופית ולא רק מוגבלת-ארצית; ואז, לאחר השבירה, תוכל המציאות להמשיך להתעלות לאינסוף. 



<b>למה באה השבירה? לפי שהאלהות נותנת היא לפי כחה, והמקבל מוגבל הוא, אם כן תהיה הטובה מוגבלת, על כן נותן הוא הטובה בלא שעור, לפי מדתו, ותהיה אלהית בלתי גבולית, ואף על פי שלא יוכל המקבל הנברא לקבל, כי אם כשישבר לגמרי. ויבנה בתשוקתו לשוב למקורו הבלתי גבולי, להתאחד באלהות, ובזה יעשה הנברא את עצמו, ויהיה במדרגת השלמות של בורא, ויתעלה ממעל לגבול של נברא, מה שלא היה אפשר בלא שפעת רב טוב למעלה ממדרגת אפשרות קבלתו, שהיה תמיד רק במדרגת נברא, ולא במעלת בורא כלל.השבירה </b>– ההתנתקות בין הבורא לבריאה;<b> בלא שעור </b>– בלי גבול;<b> שפעת </b>– שפע. 
<b>למה באה השבירה? </b>– בחכמת הקבלה מתואר תהליך של "שבירה". היינו, בראשית התהוות העולם היה מאוחד הוא עם א-לוהים, ואזי "נשבר" ונפרד ממנו. מדוע תהליך זה הכרחי? <b>לפי שהאלהות נותנת היא לפי כחה, והמקבל מוגבל הוא, אם כן תהיה הטובה מוגבלת, על כן נותן הוא הטובה בלא שעור, לפי מדתו, ותהיה אלהית בלתי גבולית </b>– אם היה העולם נברא כשהוא מנותק מן הא-לוהות, לא היה העולם מצליח להשתחרר למדרגה גבוהה ממדרגתו, והטוב שניתן להתגלות בו היה מוגבל; לכן יצר אותו א-לוהים בתחילה שהוא מחובר אליו, כך שתוטבע בו השאיפה האין סופית להתעלות, כדוגמת הבורא; <b>ואף על פי שלא יוכל המקבל הנברא לקבל, כי אם כשישבר לגמרי ויבנה בתשוקתו לשוב למקורו הבלתי גבולי, להתאחד באלהות </b>– ולמרות שריבונו של עולם טבע בעולם רצון א-לוהי אינסופי, הרבה למעלה ממה שיכול הוא להכיל, ולכן נאלץ העולם להתנתק מא-לוהים כדי להתהוות ("שבירה"); דווקא כך נחקקה בעולם שאיפת התיקון לשוב לאינסופיות שהייתה בו בתחילת דרכו, וזהו מקור הדחף האנושי והטבעי להתקדמות מתמדת. <b>ובזה יעשה הנברא את עצמו, ויהיה במדרגת השלמות של בורא, ויתעלה ממעל לגבול של נברא, מה שלא היה אפשר בלא שפעת רב טוב למעלה ממדרגת אפשרות קבלתו, שהיה תמיד רק במדרגת נברא, ולא במעלת בורא כלל </b>– תהליך עמוק זה יוצר איכות מופלאה בעולם ובאדם שבו הם "בוראים" כביכול את עצמם. האדם והעולם כבר אינם מוגדרים כ"ברואים" בלבד, היינו מוגבלים בתנאי חיים מסוימים התלויים בזמן ומקום, אלא טבועה בהם תכונה א-לוהית אל-גבולית, המחוללת את המציאות עצמה.    


<b>אצל האלהות, הזמן הוא נצחי, על כן איננו זמן, מכל מקום אינו אובד שום יתרון שיש לזמן באשר הוא זמן. הגבול הוא באין סוף וממילא איננו גבול, ומכל מקום איננו אובד את היתרון שיש לגבול באשר הוא גבול. השינוי הוא שיווי, ומכל מקום איננו אובד את היתרון שיש לשינוי. ואנו יכולים לדבר בהשגת אלהות מה שאנו משיגים מצד הזמן הגבול והשינוי, ואנו יודעים שהדבור הוא מצד הנצח האין סוף והשיווי, וכל המתראה בזמן גבול ושינוי הוא אספקלריא שאינה מאירה, המקבלת מנצח אין סוף ושיווי, שהוא אספקלריא המאירה. שיווי </b>– איזון;<b> אספקלריא </b>– מראה. 
<b>אצל האלהות, הזמן הוא נצחי, על כן איננו זמן, מכל מקום אינו אובד שום יתרון שיש לזמן באשר הוא זמן </b>– "זמן" הוא תכונת המדידה של תהליכים ושינויים בעולמנו. אמנם כשמתעלים לרצון הא-לוהי שחולל את העולם אין "זמן", שכן שם המציאות קיימת במצב מושלם שאיננו משתנה. אמנם במסגרת הרצון הא-לוהי גם מכונסת המחשבה לברוא עולם משתנה, לכן היתרון של השינוי שבא לידי ביטוי ב"זמן" קיים באופן פוטנציאלי גם שם. על אותו משקל, אצל הא-לוהות <b>הגבול הוא באין סוף וממילא איננו גבול, ומכל מקום איננו אובד את היתרון שיש לגבול באשר הוא גבול </b>– ברצון ה' המקורי המציאות שלמה וחסרת מגבלות, אמנם במסגרתו גם מכונסת המחשבה לברוא עולם מוגבל, לכן היתרון של הגבולות במציאות קיים באופן פוטנציאלי גם שם. על אותו משקל, אצל הא-לוהות <b>השינוי הוא שיווי, ומכל מקום איננו אובד את היתרון שיש לשינוי </b>– ברצון ה' המקורי המציאות מאוזנת וחסרת שינוי, אמנם במסגרתו גם מכונסת המחשבה לברוא עולם משתנה, לכן היתרון של הדינמיות קיים כבר שם. <b>ואנו יכולים לדבר בהשגת אלהות מה שאנו משיגים מצד הזמן הגבול והשינוי, ואנו יודעים שהדבור הוא מצד הנצח האין סוף והשיווי </b>– לומד התורה צריך להבין שאמנם הוא מדבר ועוסק בתכנים מוגדרים ומוגבלים מצד הזמן, הגבולות והשינויים, אך הוא בעצם מבטא בדיבורו ולימודו תכנים אינסופיים שמאוחדים עם השלמות האלוהית.<b> וכל המתראה בזמן גבול ושינוי הוא אספקלריא שאינה מאירה, המקבלת מנצח אין סוף ושיווי, שהוא אספקלריא המאירה </b>– המבט האנושי המטושטש ("אספקלריה שאינה מאירה"), מציג את המציאות בצורה מוגבלת, אולם הוא יונק את כוחו מהמבט הא-לוהי הבהיר ("אספקלריה המאירה"), האינסופי והמאוזן. 


<b>כשההתעלות הצפיית מתגברת בנו, הננו מתגאים ברום ענוה, לדבר הגות שיח קודש, ומתעלים אנו ממעל לאותו התוכן הנשא, של רזי רזים, מקור הברכה של התוספת ממעל לה, וכשאנו אומרים ביטוי אין סוף. לבנו מלא רגש שאלה ושקיקה פנימית אל ביטוי אין ראשית, והננו חשים, שאין ראשית אינו נהגה גם בהגות ביטוי המחשבי היותר כמוס וגנוז. באין סוף מונחה היא השלילה של אפשרות התוספת , כי מה יוסיף על אין סוף, על השלמות המתעלה מכל עומק הדר עז. ויש מכון לריכוז מלכותי, לכונן השלמה בלתי פוסקת המתעלה, בגרעון המכשיר את התוספת, בצמצום המכשיר את ההרחבה. וכיון שההתאצלות העליונה בטויה, הננו כבר מורשים לומר, שעומק ההתעלות הבלתי סופית הרי היא מתעלה בשחרור עליון בהבדלת האורים, שדין התוספת נוהג בהם, מהמקוריות, העוצם שאין בו ערך של התעלות מרוב תעצומו. ורק בשביל היכולת הבלתי סופית הזאת לחולל סופים והגבלות, שיהיה כלי ברכה לעדנת שעשועי עולמים, בשביעת טוב מתק תענוגים עדינים, בספינת אחדותם. יש כח הבטאה, קול דממה דקה. אבל באין ראשית לא יחוקה ערך נורא זה. ומה יושיט לנו, אם נסכיל לחשוב על מרום התעצומה, על עומק מקור כל מקור, נעלה מכל הוית הויי הויות, שם אין שרעף, גם בערכי הערכים הבלתי נערכים. "אך לאלהים דומי נפשי, כי ממנו תקותי" (תהילים סב, ו).הצפיית </b>– מלאת הציפייה;<b> ברום </b>– בגובה;<b> הגות </b>– מחשבת;<b> הנשא </b>– המרומם;<b> רזי רזים </b>– סודי הסודות;<b> ושקיקה </b>– ושאיפה;<b> כמוס </b>– ונסתר;<b> לכונן </b>– לייסד;<b> בגרעון </b>– בחיסרון;<b> שההתאצלות </b>– שהרוחניות;<b> העוצם </b>– המהות;<b> תעצומו </b>– כוחו;<b> לחולל </b>– ליצור;<b> לעדנת </b>– לעונג;<b> בספינת </b>– בבסיס (מלשון 'סיפון');<b> הבטאה </b>– ביטוי; <b>יחוקה </b>– ישוכפל (מלשון חיקוי);<b> יושיט </b>– יועיל;<b> נסכיל </b>– נהיה טפשים;<b> הוית הויי הויות </b>– המציאות שהיא מקור כל המציאויות;<b> שרעף </b>– הגיג מחשבה;<b> נערכים </b>– נמדדים. 
<b>כשההתעלות הצפיית מתגברת בנו, הננו מתגאים ברום ענוה, לדבר הגות שיח קודש </b>– בזמנים מיוחדים כשהצדיקים משתוקקים לישועה ופתוחים להרגשות נעלות, מסוגלים הם לבטא במילים את שורשי המציאות; <b>ומתעלים אנו ממעל לאותו התוכן הנשא, של רזי רזים, מקור הברכה של התוספת ממעל לה </b>– ואזי הם מתעלים לתוכן של תורת הנסתר שמזהה שההתקדמות העולמית נובעת ממקור ברכת א-לוהים אינסופית (שאפילו מדרגה זו איננה פסגת הכל וישנה ברכה גבוהה יותר כדלקמן). <b>וכשאנו אומרים ביטוי "אין סוף" לבנו מלא רגש שאלה ושקיקה פנימית אל ביטוי "אין ראשית", והננו חשים, שאין ראשית אינו נהגה גם בהגות ביטוי המחשבי היותר כמוס וגנוז </b>– כשאנו מתארים את מדרגת הא-לוהים כ"אין סוף" אנו בעצם שואפים לתיאור מדרגה עליונה יותר שמכונה "אין ראשית", שכוונתה לומר שא-לוהים מתואר כישות מושלמת שקיימת עוד לפני שנברא דבר (ולעומת כל דבר אחר אין לו נקודת ראשית כלל). זוהי מציאות כל כך עמוקה ומושלמת שאפילו המחשבה העמוקה והנסתרת ביותר לא מסוגלת להקיף אותה. לעומת זאת, <b>"באין סוף" מונחה היא השלילה של אפשרות התוספת, כי מה יוסיף על אין סוף, על השלמות המתעלה מכל עומק הדר עז </b>– במילים "אין סוף" נמצאת לכאורה ההנחה שהעצמות הא-לוהית לא יכולה להשפיע מעבר למצב הקיים, כי כיצד ניתן להוסיף על ה"אין סוף"? <b>ו</b>אולם<b> יש מכון לריכוז מלכותי, לכונן השלמה בלתי פוסקת המתעלה, בגרעון המכשיר את התוספת, בצמצום המכשיר את ההרחבה </b>– בכדי שמלכותו האין סופית של א-לוהים תתגלה חייב להיברא בסיס ("מכון") עולמי שיכיל אותה, ועולם זה חייב להיות בעל חיסרון ("סוף") שיאתגר את השלמות להופיע עוד יותר שלמות. <b>וכיון שההתאצלות העליונה בטויה, הננו כבר מורשים לומר, שעומק ההתעלות הבלתי סופית הרי היא מתעלה בשחרור עליון בהבדלת האורים, שדין התוספת נוהג בהם, מהמקוריות, העוצם שאין בו ערך של התעלות מרוב תעצומו </b>– דווקא לאחר שבררנו שהביטוי "אין ראשית" מתאר הופעה מושלמת ורוחנית ("אצילית") של א-לוהים, ניתן להעמיק ולומר שהביטוי "אין סוף" מתאר שההתעלות העולמית מגיע בכך שישנה מגבלה מסוימת ("סוף") בהופעה הא-לוהית המקורית (שעצמותה כאמור היא מושלמת ולא ניתן להוסיף עליה מעבר לעצמותה); ובכך שמשתחררים ומתבדלים מן המוגבלות והסופיות שלה ("הבדלת האורים") ניתן להוסיף להתעלות עוד ועוד; <b>ורק בשביל היכולת הבלתי סופית הזאת לחולל סופים והגבלות, שיהיה כלי ברכה לעדנת שעשועי עולמים, בשביעת טוב מתק תענוגים עדינים, בספינת אחדותם יש כח הבטאה, קול דממה דקה </b>– היכולת של השלמות הא-לוהית להיות מושלמת מצד אחד, ולברוא מוגבלות שתאתגר את המציאות להופעת עדן של טוב ושעשוע מצד שני – נרמזת במילים "קול דממה דקה", קול מעבר למילים, שמבטא את השאיפה לתיקון שלם ואין סופי. <b>אבל באין ראשית לא יחוקה ערך נורא זה </b>– בביטוי "אין ראשית" לא ניתן לשכפל ('לחקות') הבנה זו, כי כינוי זה מבטא רק את השלמות הא-לוהית לבדה ללא מגבלה,<b> ומה יושיט לנו, אם נסכיל לחשוב על מרום התעצומה, על עומק מקור כל מקור, נעלה מכל הוית הויי הויות, שם אין שרעף, גם בערכי הערכים הבלתי נערכים </b>– ומה יועיל לנו אם ננסה להבין את מדרגה עצמית זו של הבורא ("אין ראשית"), המקורית והמתעלה מעל לכל המציאויות שאנו מכירים? שם אין שום תפיסה של הגיג מחשבתי ("שרעף") גם במושגים שלא נתפסים במושגים רגילים; וממילא מחשבה אודות הופעה נפלאה זו לא תחולל בקרבנו שינוי ותיקון כלל. על מדרגה זו אמר דוד המלך: "<b>אך לאלהים דומי נפשי, כי ממנו תקותי</b>" – כשאנו נפגשים עם שלמותו של א-לוהים אנו דוממים מעצם השלמות הנשגבה. אך החידוש הוא ש"ממנו תקותי" – מתוך השלמות הבלתי נתפסת מחלחל אלינו שפע של רצון טוב המוסיף חיים ותקווה לעולם. 


<b>האיטיות שבסדר המציאות, ההגבלה שבטבע, הרשלנות החיצונית שלה, הצמצום שבעליות רוחניות, הארעיות שבנסים, כל אלה מחזיקי היסוד של ההתעלות הבלתי פוסקת, שהוא היסוד הפנימי של המציאות, שיש לו גבול בתוך גבולו, שתספיק הירידה של התגלות המציאות העולמית, עד עומקה היותר ירוד, ועד מחשכה היותר אפל, לעליה נצחית, בלא שום הפסק. וכל תקופה איטית מכינה כח לתקופה יותר מהירה בעליתה, עד המהירות היותר עליונה. "ינהגנו עלמות" (תהילים מח, טו), בזריזות, "כאלין עולמתא" (ויקרא רבה יא, ט). "רצוא ושוב כמראה הבזק" (יחזקאל א, יד). ולעד לא תכלה הופעת ההתעלות ותוספות האור העדן והחיים ההולכים ומתבסמים, ומתמלאים תמיד ערך יותר גדול ונשגב, עד שישתוו יחד צורת ההשלמה הגמורה, וצורת ההשתלמות הבלתי פוסקת, הבאה מסבת החסרון הקדום. ויספיק הזכר של חסרון העבר לתן דחיפה תמידית להשתלמות הולכת ונוספת. ותהיה הצורה של ההשתלמות הבלתי נפסקת מתעלה על ההשלמה הגמורה. "אשת חיל עטרת בעלה" (משלי יב, ד), "וצדיקים יושבים ועטרותיהם בראשיהם ונהנין מזיו השכינה" (ברכות יז, א), ההולכת ומתגברת תמיד, עליה אחר עליה, לאין קץ ותכלית. "ברוך ד' לעולם אמן ואמן" (תהילים פט, נג), וישתבח שמו לעד ולנצח נצחים. וכל ניצוצי החיים, כל הנשמות הרוחות והנפשות. וכל זיקי החיים שבכל היש, הרי הם אחודים עם יסוד ההשתלמות הבלתי פוסקת, שהוא אור ד' המהוה הישות, 'זרוע ד' אשר נגלתה' (על פי ישעיהו נג, א), והם תמיד עולים בעליתה, כמו שהם יורדים, וירדו בירידתה, שהיא ירידתם המבלטת ירידתה. והנה הכל כוסף לעלית אור עולמי עולמים, להארת זיו שכינת אל, הדר כבוד אל הכבוד, ההולך ומשתלם, יוצא מההעלם אל הגילוי, בכל התנועות השונות של ההויה, ובכל מיני התסיסות שברוח האדם וכל היצור כולו, ההולך 'להעשות אגודה לעשות רצון קונו בלבב שלם' (על פי תפילת יום הכיפורים). הארעיות </b>– הזמניות;<b> ירוד </b>– שפל;<b> מחשכה </b>– החושך שלה;<b> עלמות </b>– באופן צעיר;<b> תכלה </b>– תסתיים;<b> שישתוו </b>– יתאזנו, ישלימו;<b> וכל זיקי </b>– ניצוצות;<b> המהוה </b>– המקיים;<b> כוסף </b>– שואף;<b> מההעלם </b>– מהפוטנציאל.    
<b>האיטיות שבסדר המציאות, ההגבלה שבטבע, הרשלנות החיצונית שלה, הצמצום שבעליות רוחניות, הארעיות שבנסים, כל אלה מחזיקי היסוד של ההתעלות הבלתי פוסקת </b>– מדוע עולמנו עובר תהליכים בצורה איטית? מדוע הוא כה משועבד לחוקי הטבע? מדוע ישנם אי סדרים (רשלנות) במציאות? למה התהליכים הרוחניים הם מצומצמים וחסרי ניסים גלויים? התשובה לכל הללו היא שדווקא מגבלות אלו מאפשרות בסיס להתעלות אינסופית; <b>שהוא היסוד הפנימי של המציאות, שיש לו גבול בתוך גבולו, שתספיק הירידה של התגלות המציאות העולמית, עד עומקה היותר ירוד, ועד מחשכה היותר אפל, לעליה נצחית, בלא שום הפסק </b>– הבסיס האיטי והמוגבל הוא הדרך שעל ידה יוכל העולם להתעלות בהדרגה אין סופית; העולם נברא בצורה מוגבלת אולם עם הגבלה גם למוגבלות, כלומר תהליך של מגבלה וצמצום שיגיעו לגבול תחתון שמשם ישמשו הם לעלייה. <b>וכל תקופה איטית מכינה כח לתקופה יותר מהירה בעליתה, עד המהירות היותר עליונה </b>– ככל שההיסטוריה מתקדמת קצב העלייה נהיה מהיר יותר, ולכן לעתיד לבוא ההתפתחות המדעית, המוסרית והרוחנית תהיינה מהירות עד אין קץ. על תקופה זו נאמר הפסוק <b>"ינהגנו עלמות"</b>, שהפשט שלו שה' יוביל אותו בדרך אל-מוות, וחז"ל דורשים שהכוונה <b>בזריזות</b>, "<b>כאלין עולמתא</b>" – לעתיד ינהיג ריבונו של עולם את ישראל כבחורות צעירות שנעות בזריזות מופלאה כמלאכים "<b>רצוא ושוב כמראה הבזק</b>". <b>ולעד לא תכלה הופעת ההתעלות </b>– ככל שהזמן יחלוף העולם ילך ויעשה מתוקן יותר; <b>ותוספות האור העדן והחיים ההולכים ומתבסמים, ומתמלאים תמיד ערך יותר גדול ונשגב, עד שישתוו יחד צורת ההשלמה הגמורה, וצורת ההשתלמות הבלתי פוסקת, הבאה מסבת החסרון הקדום </b>– לעולם תהיה מגבלה מובנית בבריאה מעצם כך שהיא ברואה ("החיסרון הקדום"), אולם הפער בין שלמות הבורא לבריאה ילך ויצטמצם, ילך וישתווה. <b>ויספיק הזכר של חסרון העבר לתן דחיפה תמידית להשתלמות הולכת ונוספת </b>– למרות שלעתיד לבוא האנושות והעולם בכלל יגיעו למעמד מוסרי וערכי נפלא, התכונה של ההתעלות לא תיפסק בעקבות הרושם של החיסרון שהיה בעבר; <b>ותהיה הצורה של ההשתלמות הבלתי נפסקת מתעלה על ההשלמה הגמורה </b>– אין אידאל עולמי, ולו המשתלם ביותר, שיהיה יותר מהשלמות הא-לוהית, ולכן ההתעלות העולמית תמשיך לנצח; על כך נאמר: <b>"אשת חיל עטרת בעלה" </b>– האישה (המציאות) היא מוסיפה עטרה לראשו של הבעל (א-לוהים), כלומר איננה גדולה ממנו אולם משלימה אותו יותר ויותר, <b>ו</b>זו משמעות הביטוי שלעתיד לבוא "<b>צדיקים יושבים ועטרותיהם בראשיהם ונהנין מזיו השכינה</b>" – הצדיקים יושבים, קבועים במעמדם הרוחני, ומעליהם ה"עטרה", השאיפה האין סופית לעלות וליהנות מ"זיו השכינה" <b>ההולכת ומתגברת תמיד, עליה אחר עליה, לאין קץ ותכלית. </b>"<b>ברוך ד' לעולם אמן ואמן</b>"<b>, וישתבח שמו לעד ולנצח נצחים</b>. <b>וכל ניצוצי החיים, כל הנשמות הרוחות והנפשות, וכל זיקי החיים שבכל היש, הרי הם אחודים עם יסוד ההשתלמות הבלתי פוסקת</b> – כל המציאות, על פרטיה השונים, מתפקדת כיסוד של מערכת חיים מאוחדת, <b>שהוא אור ד' המהוה הישות, 'זרוע ד' אשר נגלתה', והם תמיד עולים בעליתה, כמו שהם יורדים, וירדו בירידתה, שהיא ירידתם המבלטת ירידתה </b>– ויסוד זה הוא הנהגת ה' בעולם שבה יש ירידה לצורך עלייה. <b>והנה הכל כוסף לעלית אור עולמי עולמים, להארת זיו שכינת אל, הדר כבוד אל הכבוד, ההולך ומשתלם, יוצא מההעלם אל הגילוי, בכל התנועות השונות של ההויה, ובכל מיני התסיסות שברוח האדם וכל היצור כולו, ההולך 'להעשות אגודה לעשות רצון קונו בלבב שלם' </b>– כל המהלך ההיסטורי של עם ישראל ושל האנושות בכלל, הטוב והרע שבו, נועד להעלות את העולם ולתקנו, לחשוף בו את הפוטנציאל הא-לוהי מן הכוח אל הפועל שהולך ומאיר בו לעולם ועד. 


<b>מגמת ההויה כולה, מצד החפץ הכמוס האין סופי, היא כפי הגלותה לנו, עצה גדולה של התעלות והוספה נצחית, שאם אין מציאות של קוטן וחסרון לא יוכל להיות רק גודל ומילוי, אבל לא התגדלות, ודריכה תדירית לתוספת ברכה. ואף על פי שאין קץ להעילוי של השלמות המלאה, שאין בה עילוי מצד אין סופיותה, מכל מקום כלול בה גם כן זה הכח הנשגב של התעלות תדירית, וזה נחשב כאלו השלמות המוחלטה משתלמת על ידי ההשתלמות, הבאה על ידי הופעת הקוטן הבא אל הגודל, "ועבודה זו היא צורך גבוה" (שבת ל, א).ההויה </b>– המציאות;<b> החפץ הכמוס </b>– הרצון הנסתר;<b> ודריכה תדירית </b>– וציפייה (דריכות) תמידית;<b> להעילוי </b>– להתעלות.
<b>מגמת ההויה כולה, מצד החפץ הכמוס האין סופי, היא כפי הגלותה לנו, עצה גדולה של התעלות והוספה נצחית </b>– המטרה הפנימית והאינסופית של המציאות שנראית לעינינו היא התקדמות נצחית;<b> שאם אין מציאות של קוטן וחסרון לא יוכל להיות רק גודל ומילוי, אבל לא התגדלות, ודריכה תדירית לתוספת ברכה </b>– אם ריבונו של עולם היה בורא בריאה מושלמת, אולי הייתה בה שלמות אבל לא השתלמות, ולכן ברא הבורא בריאה מוגבלת שתהיה בה דריכות תמידית להשתלמות. <b>ואף על פי שאין קץ להעילוי של השלמות המלאה, שאין בה עילוי מצד אין סופיותה, מכל מקום כלול בה גם כן זה הכח הנשגב של התעלות תדירית </b>– למרות שהשלמות האלוהית היא אינסופית וכוללת הכל, מונחת בה גם התוכנית ליצירת עולם מוגבל שהולך ומשתלם; <b>וזה נחשב כאלו השלמות המוחלטה משתלמת על ידי ההשתלמות, הבאה על ידי הופעת הקוטן הבא אל הגודל </b>– תיקון הקטנות שיש בעולם והתעלותה אל הגודל הם חלק מתהליך ההשתלמות שגורם לשלמות האלוהית להיות שלמה עוד יותר. <b>ו</b>על כך אמרו חז"ל<b> "עבודה זו היא צורך גבוה" </b>– עבודתנו בעולם המוגבל היא כביכול לצורכו של ה'. 


<b>מה אנו חושבים על דבר המטרה האלהית בהמצאת ההויה. אומרים אנו, שהשלמות המוחלטת היא היא מחויבת המציאות, ואין בה דבר בכח, כי אם הכל בפועל, אבל יש שלמות של הוספת שלמות, שזה אי אפשר להיות באלהות, שהרי השלמות המוחלטת האין סופית אינה מניחה מקום להוספה, ולמטרה זו שהוספת שלמות גם היא לא תחסר בהויה, צריכה ההויה העולמית להתהוות, ולהיות לפי זה מתחלת מתחתית היותר שפלה, כלומר ממעמד של החסרון המוחלט, ושתלך תמיד הלוך ועלה להעליה המוחלטת. וההויה נוצרה בתכונה כזו, שעדי עד לא תחדל מהתעלות, כי זאת היא פעולה אין סופית. וכדי להבטיח את העליה בעצמותה של ההויה נוצרה כולה בעילוי עליון, והעילוי היה יותר מכדי השעור שתוכן מוגבל יכול להיות בפועל, אף על פי שהוא יכול להיות בכח, על כן בהופעת ההויה בפועל נתקלקלו הדברים, והכחות נסתבכו זה בזה, והנם עוסקים במלחמה חריפה, עד שתנצח המחשבה המוחלטת האין סופית של הטוב, ויתוקן הכל, בצירוף העילוי של נתינת מקום להשלמתה של עליה בלתי פוסקת, שזהו עדן מיוחד, שבזה הבריאה משלמת את כבוד בוראה.ההויה </b>– המציאות;<b> להתהוות </b>– להיווצר;<b> שפלה </b>– נמוכה;<b> השעור </b>– הכמות;<b> עדן </b>– עונג רוחני.
<b>מה אנו חושבים על דבר המטרה האלהית בהמצאת ההויה? </b>– כיצד יש להבין את טעם בריאת המציאות בידי א-לוהים? <b>אומרים אנו, שהשלמות המוחלטת היא היא מחויבת המציאות, ואין בה דבר בכח, כי אם הכל בפועל </b>– השלמות האינסופית של א-לוהים היא מציאות שאין לשאול על סיבתה וטעמה, אמנם שלמות מעין זו איננה מותירה מקום למהלך של התעלות והוצאה של שלמות נוספת מן הכוח אל הפועל. <b>אבל יש שלמות של הוספת שלמות, שזה אי אפשר להיות באלהות, שהרי השלמות המוחלטת האין סופית אינה מניחה מקום להוספה </b>– בכדי שיהיה גם תהליך השתלמות לא ניתן להישאר רק עם א-לוהים (שהוא כאמור שלם באופן מוחלט),<b> ולמטרה זו שהוספת שלמות גם היא לא תחסר בהויה, צריכה ההויה העולמית להתהוות, ולהיות לפי זה מתחלת מתחתית היותר שפלה, כלומר ממעמד של החסרון המוחלט, ושתלך תמיד הלוך ועלה להעליה המוחלטת </b>– ולכן ברא א-לוהים בריאה מוגבלת בתכלית החיסרון שתלך ותתעלה לתכלית השלמות. <b>וההויה נוצרה בתכונה כזו, שעדי עד לא תחדל מהתעלות, כי זאת היא פעולה אין סופית </b>– ההתעלות טבועה בתוך המציאות והיא חלק מהותי מקיומה ולכן לעולם לא תפסיק ההתעלות. <b>וכדי להבטיח את העליה בעצמותה של ההויה נוצרה כולה בעילוי עליון, והעילוי היה יותר מכדי השעור שתוכן מוגבל יכול להיות בפועל, אף על פי שהוא יכול להיות בכח </b>– כדי שהעולם יתעלה צריכה להיות טבועה בו שאיפה א-לוהית אין סופית. לכן, בראשית הבריאה נברא הוא בצורה כזו שהוא דבוק ומחובר לשלמות הא-לוהית. אמנם העולם הוא במהותו מוגבל ואינו יכול להכיל בפועל שלמות אינסופית בפועל אלא רק בצורה של שאיפה והתקדמות מתמדת; <b>על כן בהופעת ההויה בפועל נתקלקלו הדברים, והכחות נסתבכו זה בזה, והנם עוסקים במלחמה חריפה </b>– מכוח הסתירה שבין עולם מוגבל וחלקי למציאות א-לוהית אינסופית נוצרה ה'שבירה", העולם נפרד מא-לוהים ונולד מאבק מתמיד בין התכונה הא-לוהית האינסופית שנותרה ברקע לבין המציאות החומרית שבה העולם נמצא בפועל. <b>עד שתנצח המחשבה המוחלטת האין סופית של הטוב, ויתוקן הכל, בצירוף העילוי של נתינת מקום להשלמתה של עליה בלתי פוסקת, שזהו עדן מיוחד, שבזה הבריאה משלמת את כבוד בוראה </b>– ככל שההיסטוריה מתקדמת מנצחת התכונה הא-לוהית שטבועה בעולם שנעשה בכל יום טוב יותר ומוסרי יותר. מציאות זו של התעלות מתוך חיסרון משלימה את רצון ה' ומביאה עונג לבריאה שמגשימה את רצון בוראה.    


<b>מבינים אנו בשלמות האלהית המוחלטה שני ערכים של השלמה. ערך אחד של השלמה , שמצד גדלה וגמירתה אין שייך בה הוספה של מעלה. אבל אם לא היתה האפשרות של הוספה היה זה בעצמו ענין חסרון. כי השלמות ההולכת ונוספת תמיד יש בה יתרון ותענוג ואיזה מין העלאה, שאנו עורגים לה כל כך, הליכה "מחיל אל חיל" (תהילים פד, ח), אשר על כן לא תוכל השלמות האלהית להיות חסרה זה היתרון של הוספת הכח. ועל זה יש באלהות הכשרון של היצירה, ההתהוות העולמית הבלתי מוגבלה, ההולכת בכל ערכיה ומתעלה, ונמצא שהנשמה האלהית העצמית שבהויה המחיה אותה הוא העילוי התמידי שלה, שהוא הוא יסודה האלהי, הקורא אותה להמצא ולהשתכלל. וכל מה שהמדע הולך ומתבסס על יסוד ההתפתחות, הולך הוא ומתקרב אל האורה האלהית היותר בהירה, ובא אל החזון היותר עליון, שאיו לדון על ידו את ההויה כולה מצד יחוסה החלקי. כלומר על דבר היחס שיש בין חלק אחד ממנו לחברו, כי לא בזה ימצאו הערכים האמתיים שלה כי אם עיקר דינה הפנימי הוא בדבר יחוסה הכללי של כולה וכל חלקיה אל השלמות האלהית, שהוא הוא הדבר היותר נכבד והיותר ראוי ליסד עליו את היסוד של ההויה כולה. וההכרה העליונה מעבדת את חוש האהבה השכלית העליונה, עד שבא האדם לידי הכרה, שאם היה האידיאל של הבריאה פחות משיגוב עליון זה של השלמות הנוראה הזאת, שהוא "אתרא דיראה עילאה" (סנהדרין צז, א), לא היה לכל האידיאליות שום ערך, שום שיגוב של קודש לא היה להם, כי אם דברים של חול, פרדים יבשים, והתפעלות בהמית. "אשרי שאל יעקב בעזרו שברו על ד' אלהיו, עושה שמים וארץ את הים וכל אשר בם, השומר אמת לעולם" תהילים קמו, ה-ו). זהו הכלל העליון, שכל ההסתעפויות המוסריות המדויקות יוצאות ממנו, כענפים מעץ רב דרומיה מטי עד שמי שמיא, וחזותיה לסוף ארעא. וכשם שהחשכה גדולה היא זו ההכרה שאינה יודעת רז עליון זה, של המגמה התכליתית, של השלמות האלהית ההולכת ומתעלה, על ידי היצירה כולה, לאין סוף ותכלית, כן יותר מזה אפלה מנודח היא הדעה החושבת, שאין כאן כי אם זאת השלמות של ההתעלות, ולא שלמות מוחלטה, שאין שייך עמה ומצדה שום הוספה והתעלות, מפני שהכל כבר מעולה, הכל שלם וגמור. וזאת היא האפלה. השרויה בשטתם של הפלוסופים המעפילים המודרנים, (ברגסון). ויבאו ימים ויגלה אור ד' בכל הוד מילואו, ויכירו הכל, שדוקא אז יש מקום בינה להשלמות המתברכת, שהקדש צריך לה, כשיש שלמות עליונה ועשירה. ו"הקדש צריך ברכה, ואין צריך צדקה" (בא מציעא קיד, א). "והיה ביום ההוא יהיה ד' אחד ושמו אחד" (זכירה יד, ט), הוא ושמו דוקא.וגמירתה </b>– ושלמותה;<b> עורגים </b>– שואפים;<b> ההתהוות </b>– היצירה;<b> העילוי </b>– ההתקדמות;<b> ההויה </b>– המציאות;<b> ליסד </b>– לבסס;<b> מעבדת </b>– מפתחת;<b> משיגוב </b>– מדרגה נשגבת;<b> פרדים </b>– פרטים מופרדים זה מזה;<b> מעץ רב דרומיה מטי עד שמי שמיא, וחזותיה לסוף ארעא </b>– מעץ גדול שגובהו מגיע עד השמים ונראה עד סוף הארץ;<b> רז </b>– סוד;<b> המגמה התכליתית </b>– המטרה הסופית;<b> מנודח </b>– דחויה, נידחת;<b> המעפילים </b>– אותם מבני ישראל שניסו להעלות ("להעפיל") לארץ ישראל ללא רשות ה'; <b>שהקדש </b>– דבר שמייחדים (מקדישים) אותו לבית המקדש. 
<b>מבינים אנו בשלמות האלהית המוחלטה שני ערכים של השלמה: </b>– המוחלטות הא-לוהית מורכבת הן מצד של שלמות והן מצד של השתלמות:<b> ערך אחד של השלמה, שמצד גדלה וגמירתה אין שייך בה הוספה של מעלה </b>– מצד אחד השלמות הא-לוהית היא שלמה באופן שאין להוסיף עליו;<b> אבל אם לא היתה האפשרות של הוספה היה זה בעצמו ענין חסרון. כי השלמות ההולכת ונוספת תמיד יש בה יתרון ותענוג ואיזה מין העלאה, שאנו עורגים לה כל כך, הליכה מחיל אל חיל, אשר על כן לא תוכל השלמות האלהית להיות חסרה זה היתרון של הוספת הכח </b>– אולם ללא אפשרות של חיסרון, השלמות הא-לוהית לא תוכל להשתלם (וזה כשלעצמו סוג של חיסרון כי אזי חסר למציאות ממד של התחדשות שמעניקה תחושת עונג והתעלות). <b>ועל זה יש באלהות הכשרון של היצירה, ההתהוות העולמית הבלתי מוגבלה, ההולכת בכל ערכיה ומתעלה </b>– ולכן הטמין הקדוש ברוך הוא מוגבלות בעולם שתאתגר בו יצירתיות מתפתחת באופן אינסופי,<b> ונמצא שהנשמה האלהית העצמית שבהויה המחיה אותה הוא העילוי התמידי שלה, שהוא הוא יסודה האלהי, הקורא אותה להמצא ולהשתכלל </b>– יוצא שתהליך ההשתלמות הוא עצם "הנשמה" של השלמות הא-לוהית, הוא זה שמעניק את הדחף להופעת האינסוף (שזוהי למעשה ההגדרה של היסוד הא-לוהי). <b>וכל מה שהמדע הולך ומתבסס על יסוד ההתפתחות, הולך הוא ומתקרב אל האורה האלהית היותר בהירה, ובא אל החזון היותר עליון, שאיו לדון על ידו את ההויה כולה מצד יחוסה החלקי</b>, <b>כלומר על דבר היחס שיש בין חלק אחד ממנו לחברו</b> – ככל שתורת ההתפתחות (אבולוציה) הולכת ותופסת מקום בחשיבה המדעית כך התרבות מבינה יותר שהברואים הם חלקיים ויחסיים (עובדה שהם מתפתחים כל העת) ואילו החוק הא-לוהי העליון הוא מושלם; ולכן לא נבין את מהות הבריאה דרך התבוננות בפרטיה,<b> כי לא בזה ימצאו הערכים האמתיים שלה כי אם עיקר דינה הפנימי הוא בדבר יחוסה הכללי של כולה וכל חלקיה אל השלמות האלהית, שהוא הוא הדבר היותר נכבד והיותר ראוי ליסד עליו את היסוד של ההויה כולה </b>– היצורים הברואים הם חלקיים ויחסיים, ולכן יש להתבונן עליהם כפרטים מתוך מהות א-לוהית שמחייה את המציאות ומשתלמת דווקא על ידי פרטיה היחסיים. <b>וההכרה העליונה מעבדת את חוש האהבה השכלית העליונה, עד שבא האדם לידי הכרה, שאם היה האידיאל של הבריאה פחות משיגוב עליון זה של השלמות הנוראה הזאת, שהוא "אתרא דיראה עילאה", לא היה לכל האידיאליות שום ערך, שום שיגוב של קודש לא היה להם, כי אם דברים של חול, פרדים יבשים, והתפעלות בהמית </b>– בכל בריה או ערך אנושי קיימת הגבלה וממילא קיצוניות וחיסרון ואם חלילה יתנתקו מא-לוהים – יישארו בפירודם ובקטנותם. אמנם, מכיוון שכל המציאות קשורה לא-לוהים במקום מנוחתו העליון ("אתרא דיראא עילאה") ישנה תנועת חיים בין חלקיה להשתלם ולהתקדם עוד ועוד. תובנה זו מעוררת באדם את האהבה לא-לוהים, לנשגב מכל, המחיה כל: <b>"אשרי שאל יעקב בעזרו שברו על ד' אלהיו, עושה שמים וארץ את הים וכל אשר בם, השומר אמת לעולם" </b>– בטחונו  ("שברו") של עם ישראל הוא על ה', השלמות העליונה שמאחדת את כל מרחבי תבל לאמת אחת נצחית. <b>זהו הכלל העליון, שכל ההסתעפויות המוסריות המדויקות יוצאות ממנו, כענפים מעץ רב דרומיה מטי עד שמי שמיא, וחזותיה לסוף ארעא </b>– מבט עמוק זה על המציאות הוא השורש של התנהגות המוסרית: המציאות כולה מאוחדת כעץ ששורשיו נטועים במעמקים, המתנשא למרומים ומתפשט לענפים, עלים ופירות רבים עד קצות הארץ; ועל האדם לשמור ולקדם את אחדות זו. <b>וכשם שהחשכה גדולה היא זו ההכרה שאינה יודעת רז עליון זה, של המגמה התכליתית, של השלמות האלהית ההולכת ומתעלה, על ידי היצירה כולה, לאין סוף ותכלית </b>– וכשם שזוהי טעות גדולה לא להבין את סוד המציאות המדובר לעיל, שהשלמות הא-לוהית מאחדת את הכל ומניעה תהליך השתלמות אינסופי (ובמקום זה להביט על העולם כמפורד וחסר),<b> כן יותר מזה אפלה מנודח היא הדעה החושבת, שאין כאן כי אם זאת השלמות של ההתעלות, ולא שלמות מוחלטה, שאין שייך עמה ומצדה שום הוספה והתעלות, מפני שהכל כבר מעולה, הכל שלם וגמור </b>– כך ישנה טעות גדולה ודחויה ("מנודחת") עוד יותר, והיא להביט על ההיסטוריה כתהליך של השתלמות אולם ללא בסיס א-לוהי מושלם ומוחלט (מצידו של ה' הכל כבר מעולה וגמור) שעומד ביסוד הכל;<b> וזאת היא האפלה השרויה בשטתם של הפלוסופים המעפילים המודרנים, (ברגסון) </b>– הפילוסוף הנרי ברגסון וחבריו זיהו אמנם שההיסטוריה והנפש האנושית מתפתחות כל העת וצוברות חוויות ושינויים, אולם התעלמו מהשורש הא-לוהי שעומד בבסיס הכל, וראו בכך התפתחות טבעית-אנושית גרידא (ולכן הרב קוק מכנה אותם "מעפילים" כדוגמת בני ישראל שניסו "להעפיל" לארץ ישראל מתוך מוטיבציה אנושית ללא הסכמת ה'). <b>ויבאו ימים ויגלה אור ד' בכל הוד מילואו, ויכירו הכל, שדוקא אז יש מקום בינה להשלמות המתברכת, שהקדש צריך לה, כשיש שלמות עליונה ועשירה </b>– לעתיד, כשאמונת ישראל תהיה נחלת האנושות כולה, יכיר העולם שהטוב העולמי המתפתח ("השלמות המתברכת"), נובע מנקודת ה"הקדש", היינו מנקודת שלמות א-לוהית קדושה ומוחלטת שעומדת בבסיס הכל; ללא הקשר לא-לוהים כל תנועת ההתקדמות חסרה את שורשה ואת מגמתה; "<b>והקדש צריך ברכה, ואין צריך צדקה</b>" – רמז לכך בדברי חז"ל היא ההלכה שתבואה שמייחדים אותם לבית המקדש ("הקדש") צריך לברך עליה במידה ואוכלים אותה, אולם לא לתת ממנה מעשר לצדקה, ובהקשר שלנו: העולם הזה שהוא "מוקדש" לא-לוהים, מצד הוא מבוסס על שלמות א-לוהית מוחלטת (שלא צריך להשלים אותה על ידי מעשים טובים כצדקה), אולם מצד שני שיש בעולם ממד של השתלמות (ולכן אנו "מברכים" עליו שיתברך עוד ועוד). "<b>והיה ביום ההוא יהיה ד' אחד ושמו אחד</b>"<b>, הוא ושמו דוקא </b>– לעתיד לבוא יתגלה כיצד עצמותו המושלמת של א-לוהים ("ה' אחד"), והתגלותו בעולם בצורה משתלמת ("שמו") – הן שני צדדים המשלימים זה את זה. 


<b>יחוד ברכה קדושה. באור אין סוף אין שייך הוספה, והתעלות, מצד עצמו, אבל באמת אי אפשר שהיתרון של ההתעלות הנצחית תחסר מהשלמות המוחלטה. וזאת היא תורת ההויה, הופעות אורות חיות הויתיות, על ידי רושם של ירידה, במדה כזאת, שלעולם תהיה אפשרות לתוספות ועליה, שהיא בעצמותה סילוק מכל ירידה ושפלות. והפירודים בעולמים יתיחדו כאחד במקורם האחדותי, וההתאחדות תוסיף אור ויתרון בלא הפסק, ברכה תמידית, ותוכן הברכה היא התעלות, והבדלה מכל פחיתות ורשעה, מכל חושך וצמצום, קדושה. הויתיות </b>– מציאותיות;<b> יתיחדו </b>– יתכווננו.
<b>יחוד ברכה קדושה </b>– שלושת מילים אלו אוצרות בתוכן את שלבי התעלות העולם. <b>באור אין סוף אין שייך הוספה, והתעלות, מצד עצמו, אבל באמת אי אפשר שהיתרון של ההתעלות הנצחית תחסר מהשלמות המוחלטה </b>– א-לוהים שלם בתכלית השלמות ולא שייכת בו תוספת או התעלות אך אין הוא מנוע מיצירת עולם שהולך ומתעלה;<b> וזאת היא תורת ההויה </b>– וזו התוכנית הא-לוהית למציאות:<b> הופעות אורות חיות הויתיות, על ידי רושם של ירידה, במדה כזאת, שלעולם תהיה אפשרות לתוספות ועליה, שהיא בעצמותה סילוק מכל ירידה ושפלות </b>– כדי לצרף את ממד ההשתלמות ליקום ברא ה' עולם בעל מציאויות מוגבלות שיש בהן צד של ירידה, מה שמאפשר התגברות ועלייה.<b> והפירודים בעולמים יתיחדו כאחד במקורם האחדותי, וההתאחדות תוסיף אור ויתרון בלא הפסק, ברכה תמידית, ותוכן הברכה היא התעלות, והבדלה מכל פחיתות ורשעה, מכל חושך וצמצום, קדושה </b>– התהליך הוא כזה: המציאויות המוגבלות יתחברו יותר ויותר למקורן האלוהי באחדות אחת ("יחוד"); האיחוד יצור התעלות ושפע של דעת ומוסר לעולם ("ברכה"); וההתעלות תיצור בידול מהצדדים הנמוכים והקדשת כל הכוחות לטוב לבדו ("קדושה").  


<b>הַהִתְפַּתְּחוּת הַמִּתְעַלָּהתורת ההתפתחותתורת ההתפתחות, ההולכת וכובשת את העולם כעת, היא מתאמת לרזי עולם של הקבלה, יותר מכל התורות הפילוסופיות האחרות. ההתפתחות, ההולכת במסלול של התעלות, היא נותנת את היסוד האופטימי בעולם, כי איך אפשר להתיאש בשעה שרואים שהכל מתפתח ומתעלה. וכשחודרים בתוכיותו של יסוד ההתפתחות המתעלה, אנו מוצאים בו את הענין האלהי מואר בבהירות מוחלטת, שדוקא אין סוף בפועל. מחולל הוא להוציא אל הפועל מה שהוא אין סוף בכח. ההתפתחות מופיעה אור על כל ארחות ד', ההויה כולה מתפתחת ועולה כשם שהדבר ניכר בחלקים ממנה, ועליתה היא כללית כמו פרטית עולה היא עד מרום הפסגה של הטוב המוחלט. מובן הדבר שהטוב והכללות הוא מחובר יחד, ועומדת ההויה לבא לידי מדה זו, שכולה תספוג את כל הטוב של כולה בכל פרטיה, וזאת היא עליתה הכללית, ששום פרט לא ישאר חוצה, שום ניצוץ לא יאבד מהאגודה, "הכל מתוקן לסעודה" (אבות ג, טז). למטרה זו צריכים שכלול רוח לתשוקה האלהית העליונה, שנוצרה על ידי עבודה אמונית בד'.תורת ההתפתחות </b>– תורת האבולוציה;<b> לרזי עולם </b>– לסודות עליונים;<b> ארחות </b>– דרכי;<b> ההויה </b>– המציאות;<b> מהאגודה </b>– מהחבילה, מהצרור. 
<b>תורת ההתפתחות, ההולכת וכובשת את העולם כעת, היא מתאמת לרזי עולם של הקבלה, יותר מכל התורות הפילוסופיות האחרות </b>– "תורת ההתפתחות", התאוריה המדעית שפיתח החוקר צ'ארלס דרווין, נעשתה פופולרית בדורות האחרונים. תאוריה זו טוענת שהאנושות והבריאה בכלל לא נוצרה ברגע אחד אלא בתהליך מתמשך המורכב משינויים גנטיים ומאבקי הישרדות שגורמים להתקדמות כל העת. תאוריה זו מתאימה להיגיון של חכמת הנסתר שמדברת על השתלשלות רוחנית של הבריאה ועל תהליך של תיקון מדורג. <b>ההתפתחות, ההולכת במסלול של התעלות, היא נותנת את היסוד האופטימי בעולם, כי איך אפשר להתיאש בשעה שרואים שהכל מתפתח ומתעלה </b>–  תיאוריה זו מעניקה מבט אופטימי על המציאות שאנו מזהים שהיא איננה קפואה ומקובעת אלא מלאה בתנועת חיים המקדמת אותה לתיקון. גם תורת הנסתר מדברת על אותה נקודה רק במישור הרוחני: בכל יום ובכל דור העולם הולך ומתקדם מבחינה תרבותית ומוסרית. <b>וכשחודרים בתוכיותו של יסוד ההתפתחות המתעלה, אנו מוצאים בו את הענין האלהי מואר בבהירות מוחלטת, שדוקא אין סוף בפועל מחולל הוא להוציא אל הפועל מה שהוא אין סוף בכח </b>– ככל שמתעמקים יותר בעיקרון ההתפתחות כך ניתן לזהות יותר את היסוד הא-לוהי במציאות, מפני שהתפתחות משמעה הוצאת יסוד גולמי מן הכוח אל הפועל; וכאשר אנו מזהים שקיימת התפתחות אינסופית בבריאה בפועל סימן שטמון בה פוטנציאל נצחי בכוח. <b>ההתפתחות מופיעה אור על כל ארחות ד', ההויה כולה מתפתחת ועולה כשם שהדבר ניכר בחלקים ממנה, ועליתה היא כללית כמו פרטית עולה היא עד מרום הפסגה של הטוב המוחלט </b>– תאוריית ההתפתחות בעצם מלמדת על כלל ההנהגה האלוהית: כשם שאנו מוצאים בבירור את ההתפתחות בתחום הפיסיולוגי והביולוגי כך גם יש לראות אותה בתחומי התרבות, ההיסטוריה והמוסר, בכלל ובפרט. <b>מובן הדבר שהטוב והכללות הוא מחובר יחד, ועומדת ההויה לבא לידי מדה זו, שכולה תספוג את כל הטוב של כולה בכל פרטיה, וזאת היא עליתה הכללית, ששום פרט לא ישאר חוצה, שום ניצוץ לא יאבד מהאגודה </b>– ההתפתחות בכל תחום איננה עומדת כשלעצמה אלא מחברת את כולם להתפתחות אחת גדולה שדבר אינו נשמט ממנה; <b>"הכל מתוקן לסעודה" </b>– חז"ל  מתארים שלעתיד תהיה "סעודה" שהכל ישתתפו בה, היינו שתהיה השלמה בין כל חלקי המציאות. <b>למטרה זו צריכים שכלול רוח לתשוקה האלהית העליונה, שנוצרה על ידי עבודה אמונית בד' </b>– כדי שההשתלמות תתגבר יותר ויותר צריכים ישראל והאנושות לפתח ולשלל את האמונה ולהוות בכך את "ראש החץ" של התיקון העולמי.     


<b>הזמן חידש לפרסם הכרות כאלה, שגרמו בפרסומן להרס את ההכרות, אשר בעצמן אינן שייכות ביחש שלילי לההכרות המחודשות, אלא שמצד ההרגל נצטברו יחד. האדם מקשר את כל מחשבותיו זו לזו, וכיון שחלק מהן משתנה, הולך השינוי על פני הככר המחשבי. רק בדעת וחשבון יסייג לו האדם את הגבולים, להבחין עד היכן צריכה להגיע יד השינוי של ההכרות החדשות בצדק, והיכן הוא המקום ששם כלה כחן. טבע השכל והציור הרוחני בכלל לחוש בכולו את השינוי שבחלק מחלקיו הוא לו טבע של חיים, המביא לידי שכלול והוספת מעלה בכל עת אשר יחודש דבר באחד החלקים שבו. שלשה הנם השינויים העיקריים, שבאו במהלך הציור האנושי בזמן החדש, שמהעקרים הללו הסתעפו ענפים רבים חדשים. ומבלי שימת לב להבין את המהות העקרית המונחה בעצמותם של אלה השינויים, למען דעת עד כמה הם צריכים להתפשט, לגרור אחריהם עוד שינויים בדעות ובמעשים, גרמו השינויים לטובה הללו גם כן מבוכה וערבוביה, אשר תשוב לטובה ביחד עם התגברות ההכרה, אחרי שיתפשט התלמוד הרוחני, בהגיונות הנפש ואוצר הדעות, כראוי לו. שלשת השינויים העקריים הם. האחד, השינוי במהלך המחשבה החברותית. השני, במהלך המחשבה הקוסמולוגית. השלישי, במהלך המחשבה ההתפתחותית. הבנת החברה האנושית. ובכלל החיים החברתיים, היה ענין סגור ורז כמוס לפני ההמון הגדול בדורות שלפנינו, כמו כל הסודות של החכמה המעשית והעיונית. כל עדה וקהלה היתה סגורה בתחומה, על כל יחיד לא פעלה בגלוי כי אם הסביבה הקרובה שלו, ובתומו חשב כן כל יחיד וכל צבור, שהעולם הגדול הוא רק סביבתו הרוחנית והגשמית. בני ישראל, הנבדלים מכל העמים, גם הם היו סגורים בתחומם, ועוד במדה יותר גדולה, מפני שתי סבות חזקות, מפני הרדיפות הרבות אשר פגשו תמיד מהעולם האנושי הגדול, עד מקום שעיניהם היו יכולות לשלוט, ומפני השינוי העקרי שבהליכות החיים הרוחניים והמעשיים שבינינו ובין ההמון הרב של כל העמים תחת כל השמים, מאז ומעולם. יחידי הסגולה, בעלי הדעה הגדולה, ידעו מעולם את סוד האחדות הרוחנית, ידעו שרוח האדם רוח כללי הוא, עד כמה שההבדלות הרבות הרוחניות והחומריות עושות את שלהן להבדיל בין איש לאיש, ובין קיבוץ חברתי אחד למשנהו, עוד יותר מכל ההבדלות גדולה היא האחדות העצמית שביניהם, והמחשבות פועלות ונפעלות מבלי הרף, וסדרי החיים הולכים ומשתוים, מגמת ההשתוות היא ודאי לקלוט תמיד את היותר טוב, היותר בריא ויותר עדין שבכל קיבוץ ולנטוע אותו על אדמת הכלל כולו. אבל ההמון לא הציץ מעולם למעלה מחוגו, חשב שאין כאן שום יחש, שום כח פועל ומתפעל מסביבה זרה, וקל וחומר עוד רחוקה, על חוגו שלו הקרוב אליו. ובספירת המחשבה המצומצמת הזאת נתרשמה הצורה הטפוסית של עולמו הרוחני היותר פנימי, על פי התכונה הזאת נצטירה אהבתו האידיאלית לכל קודש, ויחושו לעמו המיוחד, וכל המתיחש לו, תקותיו לעתיד, חזון רוחו על העולמות החבויים שלמעלה מהחושים, השקפתו על החיים והמות, על החופש ועל השעבוד. על העמידה ברשות עצמו ועל המשמעת, הכל היה נארג בהאריגה המצומצמת הזאת, של הציור של הסביבה הבודדת. שהיא הנה הסך הכל של ההויה. הזמנים שינו את ההשקפה הזאת בתכלית השינוי, לא רק בציורם של החוגים המשכילים, כי אם בחוג ההמון כולו, מקטנו ועד גדוליו. ההכרה החברתית נסבה ונתרהבה, כל יחיד מרגיש, שהנהו לא בודד, ולא סגור בתחום מיוחד לגמרי, שהוא פועל ומתפעל מהמון חוגים רבים ורחבים, מסביבות שונות וגם זרות, ואין ליאש כל רוח לומר, שאין לי להתחשב עמו מאומה, גם אם יהיה רחוק שברחוקים. אבל כאן החשבון נתגדל, הערבוביה נתרבתה. והצורך ללמד איך מסדרים מערכה רבת גוונים בתחום הצר של המחשבה ההמונית הרגילה, ואיך משאירים את כל הטוב שבעולם הרוחני בעינו באין מגרעת אחרי כל מהפכה שהשפעה זרה מחוללת, ואיך שואבים מן הכל רק את הטוב והאמת, את הישר וההגון, צורך זה נתגדל עד מאד, ואי אפשר להספיקו כי אם על ידי השפעה מרובה של הסברת רעיונות רוחניים פנימיים וטובים שאי אפשר להוציא את הדבר אל הפועל כי אם על ידי העמדת המון משפיעים רוחניים טובים והגונים, המלאים דעה ורגש טוב ונעלה, עד כדי להשפיע גם כן כלפי חוץ באופן היותר רצוי. המחשבה הקוסמולוגית, גם היא גרמה לפעול שינוי גדול במהלך החיים הרוחניים. הרעיונות אשר נספגו מהציור הקטנטן של העולם הכללי, על פי התכונה הישנה במצב של שקיטה וקטנות, הולמות הן לאותה הקטנות של צמצום הסביבה. והרוח החדש הכללי, שבא לרגלי ההרחבה המדעית של ציור החוש כלפי ההויה המוחשית, מוכרח הוא לחדש בהתרחבו בין המונים רבים צורה חדשה על העולם הרוחני וכל קשר מחשבותיו, שצריך לימוד מרובה איך לכונן הכל מחדש בתכלית התיקון. עם ההשארה היותר מוצלחת של כל הטוב היסודי שבישן. ואיך יעשה דבר זה אם לא על פי לימוד קבוע במעמקי הרוח, שיחולל המון גדול של הסברות, שיעמיד את התוכן הרוחני כולו על מעמדו המאיר, שעוד יוסיף נהרה על ידי הטוב שיקובץ מהרחבה של כל ההכרות החדשות, אחרי אשר יתאימו אל כל הטוב האצור בכל הישן לפי צורתו הטהורה. מהלך המחשבה של ההתפתחות, שנתפרסמה בכל השדרות, לרגלי למודי הטבע החדשים, עשתה מהפכה רבה, בחוג המחשבות הרגילות. לא אצל יחידי הסגולה, בעלי הדעה וההגיון, שמעולם הסתכלו בסדרי השתלשלות דרגאים, אפילו בההויה הרוחנית המוסקרת בסקירה היותר נסתרה, שאין הדבר זר אצלם להבין במדת ההשואה גם כן באופן זה בדבר ההתפתחות החומרית של העולם המוחשי, שראוי הדבר שתהיה התגלותו מתאמת להשתלשלות הרוחנית של ההויה, שאינה מחסרת דרגה אחת בדילוג וריקניות. אבל ההמון לא הסכין להבין את ההתפתחות ברעיון שלם ומקיף, ולא יכול לקשור על פיו את עולמו הרוחנה לא הכבדות שיש בהתאמה של פסוקי תורה או מאמרים מסורתיים אחרים לרעיון ההתפתחות מכבידה היא העמדת המחשבה ההמונית על מכונה, מלאכה זו נוחה היא מאד. הכל יודעים, שהמשל החידה והרמז שולטים בענינים הללו, שהם כבשונו של עולם, בכל מקום, וגם אזן ההמון רגילה להיות נשמעת לגזרה קצרה, שמקרא זה או מאמר זה, הוא בכלל סתרי תורה, שהוא נעלה מפשטו, ודעתו מתישבת, והיא מתאמת בזה אל סקירת בעל המחשבה, המשער את סוד השירה העליונה שיש בהרצאת חידות מני קדם. אבל איך להתאים את כל הקשר הרוחני, של כל הרצאת מחשבותיו שנתאגדו יחד על פי הסדר של פתאומיות ודליגה, שהיא מצלת את המחשבה מלשוטט במה שהוא רחוק מחוגה, בהפגשן עתה עם החטיבה החדשה של ההתפתחות, ההולכת ומתפרסמת וכובשת מקום בלבבות, לזה צריכה הזרחת אורה מרובה, שתהיה הולכת וחודרת בכל השדרות, עד אשר תופיע בסדריה הנוחים גם בחוג היותר פשוט והמוני. על כן הזמן מכריח להפצת הדעה, הדעה היותר רוממה, יותר רחבה ואידיאלית. אי אפשר לצורה הגסה של האמונה, אחרי אשר ירדה ירידה אחר ירידה ונתלבשה בלבושי שקים עבים מאד, להחזיק מעמד. ומי זה ילביש את האמונה הטהורה את המחלצות הראויות לה, מי ישים על ראשה אותו הצניף הטהור ההולם לפי הוד מלכותה, אם לא גדולי הכשרון, חכמי לב, קדושי רגש וטהורי נפש, השתולים בחצרות ד', תלמידי חכמים המסורים להגיון התורה ועמלה.הככר </b>– המרחב;<b> יסייג </b>– יגדיר;<b> להתפשט </b>– להתרחב;<b> בהגיונות </b>– במחשבות;<b> ורז </b>– וסוד;<b> ובתומו </b>– ובתמימותו;<b> ומשתוים </b>– מתאזנים, מתאחדים;<b> ובספירת </b>– ובדרגת;<b> נתרשמה </b>– עוצבה (מלשון 'רושם');<b> הטפוסית </b>– האופיינית;<b> נארג </b>– נשזר;<b> ההויה </b>– המציאות;<b> נסבה </b>– השתנתה, התהפכה;<b> ונתרהבה </b>– והוחצנה;<b> מגרעת </b>– חיסרון;<b> שקיטה </b>– מצומצמת;<b> לכונן </b>– לייסד;<b> נהרה </b>– אור;<b> האצור </b>– הגנוז;<b> השדרות </b>– המעגלים;<b> דרגאים </b>– בעלי מדרגות שונות; <b>וריקניות </b>– ובוואקום;<b> המוסקרת </b>– הנבחנת;<b> כבשונו של עולם </b>– סודותיו של א-לוהים;<b> לגזרה </b>– לאימרה;<b> בהרצאת חידות מני קדם מני קדם </b>– בהבנת משלים ומדרשים עתיקים;<b> החטיבה </b>– היחידה;<b> בלבושי שקים </b>– לבושי אבל;<b> עבים </b>– גסים;<b> ההולם </b>– המתאים. 
<b>הזמן חידש לפרסם הכרות כאלה, שגרמו בפרסומן להרס את ההכרות, אשר בעצמן אינן שייכות ביחש שלילי לההכרות המחודשות, אלא שמצד ההרגל נצטברו יחד </b>– ההתקדמות האנושית במחקר ומדע בדורות האחרונים שינתה את התובנות הבסיסיות של האדם. מצד האמת אין סתירה מהותית בין הנחות היסוד החדשות לאלו המסורתיות, אולם ללא בירור ('מצד הההרגל') נדמה שהן אכן שוללות זו את זו. <b>האדם מקשר את כל מחשבותיו זו לזו, וכיון שחלק מהן משתנה, הולך השינוי על פני הככר המחשבי </b>– בנפש האדם קשורות המחשבות יחד, וכשחלק מהנחות היסוד שלהן מתמוטט משליך הדבר על כל תפיסת עולמו; <b>רק בדעת וחשבון יסייג לו האדם את הגבולים, להבחין עד היכן צריכה להגיע יד השינוי של ההכרות החדשות בצדק, והיכן הוא המקום ששם כלה כחן </b>– אמנם, אם האדם יפרק לגורמים את מבנה המחשבה, יוכל הוא להפריד בין מה שנותר נכון במחשבתו הקודמת לבין מה שמתברר כטעות.<b> טבע השכל והציור הרוחני בכלל לחוש בכולו את השינוי שבחלק מחלקיו הוא לו טבע של חיים, המביא לידי שכלול והוספת מעלה בכל עת אשר יחודש דבר באחד החלקים שבו </b>– טבעו של העולם הרוחני הוא לקחת תובנות חדשות ולהרכיב אותן עם נקודות האמת של הישנות וליצור תפיסת עולם כוללת ומשוכללת יותר. <b>שלשה הנם השינויים העיקריים, שבאו במהלך הציור האנושי בזמן החדש </b>– ישנם שלושה שינויי מחשבה יסודיים שגרמו לשינויים תרבותיים מרחיקי לכת בנפש האדם; <b>שמהעקרים הללו הסתעפו ענפים רבים חדשים ומבלי שימת לב להבין את המהות העקרית המונחה בעצמותם של אלה השינויים, למען דעת עד כמה הם צריכים להתפשט, לגרור אחריהם עוד שינויים בדעות ובמעשים, גרמו השינויים לטובה הללו גם כן מבוכה וערבוביה </b>– תובנות אלו, בהבנתן השטחית ובלא הכרת הגבול של תחום עיסוקן, גרמו למבוכה בעולם האמונה והדת;<b> אשר תשוב לטובה ביחד עם התגברות ההכרה, אחרי שיתפשט התלמוד הרוחני, בהגיונות הנפש ואוצר הדעות, כראוי לו </b>– אולם כשמעמיקים בהן, מבינים שהן רק משכללות את הנפש הישרה של האדם. <b>שלשת השינויים העיקריים הם: האחד, השינוי במהלך המחשבה החברותית. השני, במהלך המחשבה הקוסמולוגית. השלישי, במהלך המחשבה ההתפתחותית </b>– השינוי הראשון הוא בצורת החשיבה החברתית (ראיית העולם כ'כפר גלובלי'), השינוי השני הוא בצורת ההסתכלות על הקוסמוס (הבנה שכדור הארץ אינו מרכז היקום); והשינוי השלישי הוא תורת האבולוציה (הבנה שהטבע מתפתח בהדרגתיות). נתחיל מן השינוי הראשון: <b>הבנת החברה האנושית ובכלל החיים החברתיים, היה ענין סגור ורז כמוס לפני ההמון הגדול בדורות שלפנינו, כמו כל הסודות של החכמה המעשית והעיונית </b>– עד הדורות האחרונים, ההמון הרחב הכיר רק את סביבתו הקרובה ושאר האנושות וחוכמותיה היו נסתרות ממנו;<b> כל עדה וקהילה היתה סגורה בתחומה, על כל יחיד לא פעלה בגלוי כי אם הסביבה הקרובה שלו, ובתומו חשב כן כל יחיד וכל צבור, שהעולם הגדול הוא רק סביבתו הרוחנית והגשמית </b>– כל חברה חיה בפני עצמה, גיאוגרפית ותרבותית, והאדם ראה בבני קהילתו את חזות הכל. <b>בני ישראל, הנבדלים מכל העמים, גם הם היו סגורים בתחומם, ועוד במדה יותר גדולה, מפני שתי סבות חזקות, מפני הרדיפות הרבות אשר פגשו תמיד מהעולם האנושי הגדול, עד מקום שעיניהם היו יכולות לשלוט, ומפני השינוי העקרי שבהליכות החיים הרוחניים והמעשיים שבינינו ובין ההמון הרב של כל העמים תחת כל השמים, מאז ומעולם </b>– הבידול וההסתגרות היו חזקים עוד יותר בעם ישראל, הן מצד ההתנכלות אליו בכל הדורות ובכל המקומות, והן מצד תרבותו הייחודית. <b>יחידי הסגולה, בעלי הדעה הגדולה, ידעו מעולם את סוד האחדות הרוחנית, ידעו שרוח האדם רוח כללי הוא </b>– יחידים בעלי שאר רוח ידעו מאז ומעולם שקיימת אחדות רוחנית במין האנושי;<b> עד כמה שההבדלות הרבות הרוחניות והחומריות עושות את שלהן להבדיל בין איש לאיש, ובין קיבוץ חברתי אחד למשנהו, עוד יותר מכל ההבדלות גדולה היא האחדות העצמית שביניהם, והמחשבות פועלות ונפעלות מבלי הרף, וסדרי החיים הולכים ומשתוים, מגמת ההשתוות היא ודאי לקלוט תמיד את היותר טוב, היותר בריא ויותר עדין שבכל קיבוץ ולנטוע אותו על אדמת הכלל כולו </b>– ולמרות ההבדלים התרבותיים והסביבתיים בין פרט לפרט ובין קהילה לקהילה, קיים מרחב רוחני משותף שגורם אט אט לשיתופים ואיזונים שמטרתם לקלוט את הטוב שמצוי בחברות אחרות;<b> אבל ההמון לא הציץ מעולם למעלה מחוגו, חשב שאין כאן שום יחש, שום כח פועל ומתפעל מסביבה זרה, וקל וחומר עוד רחוקה, על חוגו שלו הקרוב אליו </b>– אולם ההמון הרחב לא העלה אפילו בדעתו שקיימים יחסים והשפעה מהסביבה החיצונית על חייו שלו. <b>ובספירת המחשבה המצומצמת הזאת נתרשמה הצורה הטפוסית של עולמו הרוחני היותר פנימי </b>– תפיסה מחשבתית צרה זו עיצבה את האופי העמוק של האדם הישראלי; <b>על פי התכונה הזאת נצטירה אהבתו האידיאלית לכל קודש, ויחושו לעמו המיוחד, וכל המתיחש לו, תקותיו לעתיד, חזון רוחו על העולמות החבויים שלמעלה מהחושים, השקפתו על החיים והמות, על החופש ועל השעבוד, על העמידה ברשות עצמו ועל המשמעת </b>– על בסיס זה עוצב חיבורו הנפשי לקודש, ללאומיות, לתקוותיו ולתפיסת עולמו בתחומים המהותיים ביותר כרוחניות, חיים ומוות, חופש ומסגרתיות, עצמאות ומחויבות;<b> הכל היה נארג בהאריגה המצומצמת הזאת, של הציור של הסביבה הבודדת שהיא הנה הסך הכל של ההויה </b>– כל אלו נבנו על הנחת המוצא שהמרחב המצומצם והמוכר שלו הוא חזות העולם כולו. <b>הזמנים שינו את ההשקפה הזאת בתכלית השינוי, לא רק בציורם של החוגים המשכילים, כי אם בחוג ההמון כולו, מקטנו ועד גדוליו </b>– העת המודרנית שינתה צורת חשיבה זו, לא רק בחוגים האינטלקטואלים אלא בציבור כולו,<b> ההכרה החברתית נסבה ונתרחבה, כל יחיד מרגיש, שהנהו לא בודד, ולא סגור בתחום מיוחד לגמרי, שהוא פועל ומתפעל מהמון חוגים רבים ורחבים, מסביבות שונות וגם זרות, ואין ליאש כל רוח לומר, שאין לי להתחשב עמו מאומה, גם אם יהיה רחוק שברחוקים </b>– ככל שהמודעות החברתית שינתה את פניה מתפיסה מצומצמת לתפיסה רחבה, כל יחיד מרגיש שהוא חלק מ'עולם גלובלי' ואינו יכול להתעלם ממעגלים אחרים, רחוקים ככל שיהיו;<b> אבל כאן החשבון נתגדל, הערבוביה נתרבתה והצורך ללמד איך מסדרים מערכה רבת גוונים בתחום הצר של המחשבה ההמונית הרגילה, ואיך משאירים את כל הטוב שבעולם הרוחני בעינו באין מגרעת אחרי כל מהפכה שהשפעה זרה מחוללת, ואיך שואבים מן הכל רק את הטוב והאמת, את הישר וההגון, צורך זה נתגדל עד מאד </b>– אולם בשלב זה החלו לצוץ גם סיבוכים של טשטוש זהויות, ונוצר צורך ליצור תרבות עממית שבה מצד אחד שואבים את הטוב שיש בתרבויות זרות ומצד שני נמנעים מהשלילה שבהן,<b> ואי אפשר להספיקו כי אם על ידי השפעה מרובה של הסברת רעיונות רוחניים פנימיים וטובים שאי אפשר להוציא את הדבר אל הפועל כי אם על ידי העמדת המון משפיעים רוחניים טובים והגונים, המלאים דעה ורגש טוב ונעלה, עד כדי להשפיע גם כן כלפי חוץ באופן היותר רצוי </b>– צורך זה יתמלא באמצעות הסברה מסודרת של תלמידי חכמים מלאי דעת ורהוטים, שיעמידו משנה מסודרת שתאפשר יצירת תרבות מסוג זה. השינוי השני נוגע להבנת היקום: <b>המחשבה הקוסמולוגית, גם היא גרמה לפעול שינוי גדול במהלך החיים הרוחניים. הרעיונות אשר נספגו מהציור הקטנטן של העולם הכללי, על פי התכונה הישנה במצב של שקיטה וקטנות, הולמות הן לאותה הקטנות של צמצום הסביבה </b>– תפיסת היקום הקדומה הייתה אף היא מצומצמת מאוד. האדם היה בטוח שכדור הארץ הוא מרכז היקום ואותו משרתים השמש, הירח ושאר הכוכבים. תפיסה ילדותית ומצומצמת ('שקטה') זו הלמה את התפיסה הילדותית ביחס לקבוצות ועמים שונים – כשם שביקום נדמה שכל המרחב הכללי מתייחס אלינו, כך נדמה היה לבני האדם שרק מה שמתייחס ישירות למעגליהם החברתיים הישירים קיים בעולם. <b>והרוח החדש הכללי, שבא לרגלי ההרחבה המדעית של ציור החוש כלפי ההויה המוחשית, מוכרח הוא לחדש בהתרחבו בין המונים רבים צורה חדשה על העולם הרוחני וכל קשר מחשבותיו, שצריך לימוד מרובה איך לכונן הכל מחדש בתכלית התיקון עם ההשארה היותר מוצלחת של כל הטוב היסודי שבישן </b>– ככל שהתקדם המחקר האסטרונומי והשתכללו אמצעי המדידה התגלה לפני האדם יקום אין סופי ועצום. כדור הארץ הוא הסובב את השמש וגודלו ביקום איננו דומה אלא לגרגיר קטן בתוך מרחב אין סופי. האדם, שנטה להחשיב את עצמו למרכז הכל מכוח התבוננותו החלקית על המציאות, צריך לבסס מחדש את חשיבותו וערכו בעולם על בסיס עמוק יותר, יחד עם התובנות החדשות שיוצאות מן התפיסה הרחבה של היקום. <b>ואיך יעשה דבר זה אם לא על פי לימוד קבוע במעמקי הרוח, שיחולל המון גדול של הסברות, שיעמיד את התוכן הרוחני כולו על מעמדו המאיר, שעוד יוסיף נהרה על ידי הטוב שיקובץ מהרחבה של כל ההכרות החדשות, אחרי אשר יתאימו אל כל הטוב האצור בכל הישן לפי צורתו הטהורה </b>– רק על ידי העמקה שיטתית בחוכמת הרוח התורה והסברה ישרה ומפורטת – ההכרות החדשות לא רק שלא יקלקלו את הנחות היסוד של האדם אלא ישכללו אותן. השינוי השלישי נוגע לסדר יצירת העולם: <b>מהלך המחשבה של ההתפתחות, שנתפרסמה בכל השדרות, לרגלי למודי הטבע החדשים, עשתה מהפכה רבה, בחוג המחשבות הרגילות </b>– צורת המחשבה שתורת האבולוציה הנחילה לציבור גרמה מהפך בחוגים הרחבים, אולם<b> לא אצל יחידי הסגולה, בעלי הדעה וההגיון, שמעולם הסתכלו בסדרי השתלשלות דרגאים, אפילו בההויה הרוחנית המוסקרת בסקירה היותר נסתרה </b>– תלמידי חכמים מאז ומעולם הבחינו שהמציאות – אפילו הרוחנית והמופשטת – משתלשלת בצורה הדרגתית, ובוודאי<b> שאין הדבר זר אצלם להבין במדת ההשואה גם כן באופן זה בדבר ההתפתחות החומרית של העולם המוחשי, שראוי הדבר שתהיה התגלותו מתאמת להשתלשלות הרוחנית של ההויה, שאינה מחסרת דרגה אחת בדילוג וריקניות </b>– קל וחומר שזיהו שהמציאות הפיסית – המוחשית והמדידה – אף היא מתאימה למציאות הרוחנית שמתפתחת כאמור בצורה הדרגתית ואיטית;<b> אבל ההמון לא הסכין להבין את ההתפתחות ברעיון שלם ומקיף, ולא יכול לקשור על פיו את עולמו הרוחני </b>– אולם בקרב הציבור הרחב גרמה תיאוריית האבולוציה בצורתה השטחית מבוכה, היא נדמתה סותרת את כל הלך המחשבה המקובל; ומהי הסתירה שנתקל בה ההמון הרחב? <b>לא הכבדות שיש בהתאמה של פסוקי תורה או מאמרים מסורתיים אחרים לרעיון ההתפתחות מכבידה היא העמדת המחשבה ההמונית על מכונה, מלאכה זו נוחה היא מאד </b>– הסתירה לא הייתה בקושי לכאורה להעמיד את פשט פסוקי התורה או מדרשי חז"ל שסותרים את תיאוריית האבולוציה בכך שמדברים על יצירת עולם בשישה ימים וכדומה; ליישב זאת היא מלאכה פשוטה מאד,<b> הכל יודעים, שהמשל החידה והרמז שולטים בענינים הללו, שהם כבשונו של עולם, בכל מקום, וגם אזן ההמון רגילה להיות נשמעת לגזרה קצרה, שמקרא זה או מאמר זה, הוא בכלל סתרי תורה, שהוא נעלה מפשטו, ודעתו מתישבת, והיא מתאמת בזה אל סקירת בעל המחשבה, המשער את סוד השירה העליונה שיש בהרצאת חידות מני קדם </b>– גם להמון הרחב ברור שפסוקי בריאת העולם הם בכלל סתרי תורה ואין להבין אותם כפשוטם (ובכך הוא מתואם עם התפיסה של בעלי המחשבה העליונים שעוסקים בהבנת העומק שיש בפסוקי התורה הסתומים והקדומים);<b> אבל איך להתאים את כל הקשר הרוחני, של כל הרצאת מחשבותיו שנתאגדו יחד על פי הסדר של פתאומיות ודליגה, שהיא מצלת את המחשבה מלשוטט במה שהוא רחוק מחוגה </b>– המבוכה שנגרמה לציבור הרחב הייתה בכך שתיאוריית ההתפתחות נדמתה כסותרת את כל הלך החשיבה שהיה מקובל אז והוא שהמציאות מתפתחת באופן פתאומי, בדילוגים וניסים (כפי שנדמה מפשט פסוקי התורה בפרשת בראשית), הלך חשיבה זה גרם לאדם הקדום להתייחס לכל תופעת טבע ללא חקירה ודרישה מיוחדת אלא כי "כך א-לוהים רצה", וכעת,<b> בהפגשן עתה </b>של המחשבות הפרימיטיביות <b>עם החטיבה החדשה של ההתפתחות, ההולכת ומתפרסמת וכובשת מקום בלבבות, לזה צריכה הזרחת אורה מרובה, שתהיה הולכת וחודרת בכל השדרות, עד אשר תופיע בסדריה הנוחים גם בחוג היותר פשוט והמוני </b>– אולם כעת, שתורת האבולוציה חינכה את ההמון להביט על הטבע כמתפתח באופן הדרגתי, צריך ללמד תורה עמוקה שתסביר גם לציבור היותר רחב כיצד חשיבה מעין זו אינה סותרת את האמונה בא-לוהים. <b>על כן הזמן מכריח להפצת הדעה, הדעה היותר רוממה, יותר רחבה ואידיאלית. אי אפשר לצורה הגסה של האמונה, אחרי אשר ירדה ירידה אחר ירידה ונתלבשה בלבושי שקים עבים מאד, להחזיק מעמד </b>– על מנת ליישב את ההכרות החדשות עם האמונה יש להעמיק בלימודי אמונה, כי אמונה רדודה, בעלת תפיסות רוחניות מוגשמות, לא תוכל להחזיק מעמד מול התרבות המודרנית.<b> ומי זה ילביש את האמונה הטהורה את המחלצות הראויות לה? מי ישים על ראשה אותו הצניף הטהור ההולם לפי הוד מלכותה? אם לא גדולי הכשרון, חכמי לב, קדושי רגש וטהורי נפש, השתולים בחצרות ד', תלמידי חכמים המסורים להגיון התורה ועמלה </b>– על תלמידי חכמים להעמיק חקר, להחזיר עטרה ליושנה, ולברר את האמת הנצחית היושר והטהרה שיש בדברי הנביאים וחז"ל.


<b>הרעיון על דבר ההתפתחות של ההויה, וכל המצוי, הוא מוריד את רוח האדם ומעלהו, סם חיים וסם מות ביחד שקועים בקרבו. כשהאדם מסתכל לאחור ורואה את השפלות שבמצבי העבר, והוא כשהוא עומד במעמדו המוסרי, השכלי, והפיזיולוגי, מאושר מול העבר, דעתו נעשית זחה עליו מצד אחד, וגדרי המוסר מתרופפים אצלו. כמה מוסר שימצא בקרבו, יאמר, בעת אשר יתקפהו רוח רעה של איזה תאוה, שהוא די והותר ורב מאד מהנדרש ליצור שכמותו, שיסודו הוא בהמות ופראות גסה. לעומת זה ההשקפה של ההתפתחות ביחש להעתיד היא מרוממת ומעלה את האדם לגובה מוסרי כזה ממש, שראוי להיות מצטייר בלבבו על פי אותה ההסברה המתבארת לפניו מהידיעה על דבר גדולתו של האדם בראשית הויתו, על דבר מושב אלהים אשר ישב טרם אשר נטרד מגן עדן מקדם. כל מה שמתעלה האדם בדעה והשכל, בתלמוד תורה ותכונות טובות, מעוף שכלו וציורו המוסרי, הולך הוא קדמה אל העתיד, וממילא הולך הוא רעיון ההתפתחות ופועל עליו לישר את דרכיו ולעודד את חושיו המוסריים, עד אשר יכנס להיכלי הקדושה והטהרה בגבורה עליונה מלאה עז ד'. וההשקפה של העבר תאזרהו אומץ של יראה, כי ישים אל לבו את השפלות הנוראה של העבר, ויחוש שבשחתו את דרכיו יוכל לפול באותה השפלות החשכה, תחת אשר על ידי תקון דרכיו ומעשיו, הפרטיים והחברתיים, הנה אורה גדולה, ההולכת ומאירה, בהתעלות של אין סוף, נכונה לפניו.ההויה </b>– המציאות;<b> סם </b>– תרופת;<b> והפיזיולוגי </b>– והגופני;<b> זחה </b>– שחצנית;<b> מתרופפים </b>– נחלשים;<b> הויתו </b>– יצירתו;<b> נטרד </b>– גורש;<b> מקדם </b>– בימים עברו;<b> מעוף </b>– חשיבה רחבה;<b> קדמה </b>– קדימה;<b> תאזרהו </b>– תחמשהו.
<b>הרעיון על דבר ההתפתחות של ההויה, וכל המצוי, הוא מוריד את רוח האדם ומעלהו, סם חיים וסם מות ביחד שקועים בקרבו </b>– למסקנה המחקרית של "תורת ההתפתחות" (אבולוציה) ישנן שתי השלכות אפשריות: האחת עשויה לרומם את מצבו המוסרי של האדם ("סם חיים"), והשנייה עלולה להשפילו ("סם המוות"). <b>כשהאדם מסתכל לאחור ורואה את השפלות שבמצבי העבר, והוא כשהוא עומד במעמדו המוסרי, השכלי, והפיזיולוגי, מאושר מול העבר, דעתו נעשית זחה עליו מצד אחד, וגדרי המוסר מתרופפים אצלו </b>– הירידה המוסרית שעלולה לנבוע מתורת ההתפתחות, היא שהאדם יזלזל בדורות הקודמים (כי הרי לפי תורת ההתפתחות העולם הולך ומתקדם מבחינה מוסרית, שכלית וגופנית ואם כן מסורות העבר הן נחותות מבחינתו), וגדרי המוסר שעברו מדור לדור יתחילו להתרופף אצלו. יתרה מזאת, הנפילה יכולה לבוא גם מכיוון נוסף: אדם שלמד את תורת האבולוציה, <b>כמה מוסר שימצא בקרבו, יאמר, בעת אשר יתקפהו רוח רעה של איזה תאוה, שהוא די והותר ורב מאד מהנדרש ליצור שכמותו, שיסודו הוא בהמות ופראות גסה </b>– בזמנים של התגברות יצרית, יתיר לעצמו להיכנע לחולשותיו הבהמיות בטענה שטבעו היסודי של האדם הוא בהמיות הגסה (קוף וכו'), ואין לשאוף להתעלות מוסרית מעבר לכך. <b>לעומת זה </b>ניתן לקחת את "תאוריית ההתפתחות" לכיוון מחשבה שונה לגמרי:<b> ההשקפה של ההתפתחות ביחש להעתיד היא מרוממת ומעלה את האדם לגובה מוסרי כזה ממש, שראוי להיות מצטייר בלבבו על פי אותה ההסברה המתבארת לפניו מהידיעה על דבר גדולתו של האדם בראשית הויתו, על דבר מושב אלהים אשר ישב טרם אשר נטרד מגן עדן מקדם </b>– במידה ואדם התחיל ממקום כל כך נמוך והגיע למצב שהוא נמצא כיום – סימן שבתוך הנפש האנושית קיימת תכונה א-לוהית שמקדמת אותו לקראת עתיד מוסרי מזהיר (נוכל להפנים זאת באמצעות הסבר התורה על פרשת בראשית שבה מתוארת גדולתו של האדם הראשון לפני שגורש מגן עדן, ולמעלה זו עוד נשוב). <b>כל מה שמתעלה האדם בדעה והשכל, בתלמוד תורה ותכונות טובות, מעוף שכלו וציורו המוסרי, הולך הוא קדמה אל העתיד, וממילא הולך הוא רעיון ההתפתחות ופועל עליו לישר את דרכיו ולעודד את חושיו המוסריים, עד אשר יכנס להיכלי הקדושה והטהרה בגבורה עליונה מלאה עז ד' </b>– בהסתכלות זו, ככל שהאדם מתקדם יותר בחכמה, לימוד תורה, רחבות אופקים והתעלות מוסרית כך הרעיון של תיאוריית ההתפתחות עוזר לו בתנועה אל העתיד הטוב, אל הקדושה והטהרה השלמה. <b>וההשקפה של העבר תאזרהו אומץ של יראה, כי ישים אל לבו את השפלות הנוראה של העבר, ויחוש שבשחתו את דרכיו יוכל לפול באותה השפלות החשכה, תחת אשר על ידי תקון דרכיו ומעשיו, הפרטיים והחברתיים, הנה אורה גדולה, ההולכת ומאירה, בהתעלות של אין סוף, נכונה לפניו </b>– ומתוך מבט זה, ההסתכלות על העבר הבהמי של האנושית אינה מנמיכה אותו, אלא אדרבה, רק מעוררת אותו מבחינה פרטית וציבורית להיזהר שלא ליפול בכישלונות העבר. 


<b>יש בעולם תוכן טוב ההולך ומתעלה, וזה התוכן מתגלה הוא ברצונו ובטבעו של האדם גם כן. בעבר היה הטבע והרצון האנושי יותר פראי ממה שהוא כעת, ולימים הבאים יהיה יותר נח וטוב מההוה. בעבר היתה מהות התורה והמוסר פונה ביותר לביטול כח הרצון הטבעי, מפני שהרע היה מרובה בו, ולעתיד הולך הדבר ומקבל צורה חדשה, עד שהדרישה של החופש הרצוני תובעת תביעות מוסריות שיניחו את הרחבתה המבוקשת, שאז תראה כמה טובה צפונה בה. אבל בתוך הרצון העכשוי כמה סיגים עדיין יש בו, ומתוך הזכות של הניצוצות הטובים של הרצון שהתעלה חפצים גם אלה הסיגים לזכות בחופש, וחופשם יחריב את העולם ויזהם אותו. לזאת המלחמה עצומה היא, וכל מחנה מגינה בצדק, ולוחמת בצדק, החפשים לוחמים בעד ניצוצי הטוב של הרצון שלא יסבלועבדות לאין צורך, שהוא אך למחסור, והמשועבדים, מכירי העבר ויודעיו בהדר טובו, מגינים על השעבוד, שלא יהרסו חלקי הרצון המזוהמים את הבנין האצילי של העולם. וגדולי הנפש צריכים לתווך את השלום בין הלוחמים, בהראותם לכל אחד מהם, מה הוא הגבול השייך לו באמת. ההתפתחות של רוח האדם מכשרת את שכלו העצמי ואת חפצו הפנימי להיות שואף אל הטוב הגמור שהוא הטוב האלהי, שהוא היסוד של המגמה לכל התגלות אלהות, והשפעת התורה והנבואה בעולם. בימים הראשונים היה השכל הכללי של האנושיות פחות מפותח, וחפצו היה גם כן יותר ברברי. אז היה החזון האלהי כולו נועד לדחות את השכל הסורר, המשועבד רק להחפצים הבהמים בכללות החברה האנושית, ולדחוק תמיד את החפץ הטבעי, שהיתה התעוררותו יותר מכוונת לקראת הכיעור והחטא. התבסמות העולם על ידי כל המשך הדורות, על ידי ביסום היותר עליון של גילויי השכינה בישראל, ועל ידי נסיונות הזמנים, התגדלות היחש החברותי, והתרחבות המדעים, זיקקה הרבה את רוח האדם, עד שאף על פי שלא נגמרה עדיין טהרתו, מכל מקום חלק גדול מהגיונותיו ושאיפת רצונו הטבעי הנם מכוונים מצד עצמם אל הטוב האלהי. ונגד אותו החלק שכבר נזדכך מוכרחת היא הליבירליות להתפשט, לתפוס מקום. וכשבאה המסורת והדת אפילו בצורתה היותר טהורה לכבוש תחת ידה את זה החלק המזוקק לא תצליח. אבל צריכה היא לסייע את רוח האדם בנקודת טהרתו, ללכת במסלתו שכבר כבש, ולכוין את מטרתה נגד אותם חלקי הרוח, של הדעת והרצון האנושי, שעדיין לא נתבסמו, והם עומדים עוד במצבם הפראי כימי קדם. ולפי התנועה התסיסית של החלקים המבוסמים, עוד הסכנה בהם יותר גדולה, כשהחלקים הבלתי מבוסמים, השרידים הרבים של הברבריות, הולכים במצבם הטבעי הפרוע, והצד המתוקן שברוח האדם סוכך עליהם באברת דמיונו, להעטיף מעטה של ברק נוצץ על כל תועבה ושקר. זאת היא עבודת הקודש של עובדי ד', עד קץ הימים, עד אשר רוח הטומאה כליל יחלוף, וזיו האדם והעולם יגלה בתפארת עזו, במלכות שדי.החופש הרצוני </b>– רצון החופש;<b> צפונה </b>– טמונה;<b> העכשוי </b>– הנוכחי;<b> סיגים </b>– צדדי פסולת;<b> חפצים </b>– מעוניינים; <b>מגינה </b>– מגן;<b> החפשים </b>– הליברלים;<b> והמשועבדים </b>– השמרנים (שמוכנים 'להשתעבד' למסורת);<b> האצילי </b>– הרוחני;<b> מכשרת </b>– מכינה;<b> המגמה </b>– המטרה;<b> הסורר </b>– המתפרע;<b> להחפצים הבהמים </b>– לרצונות הגסים;<b> התבסמות </b>– התעדנות;<b> היחש החברותי </b>– הקשרים הלברתיים;<b> זיקקה </b>– ניקתה;<b> במסלתו </b>– במסלולו;<b> התסיסית </b>– התוססת, הדינאמית;<b> סוכך </b>– מחפה;<b> באברת </b>– בכנפי;<b> להעטיף מעטה </b>– לעטוף בכיסוי;<b> עזו </b>– כוחו. 
<b>יש בעולם תוכן טוב ההולך ומתעלה, וזה התוכן מתגלה הוא ברצונו ובטבעו של האדם גם כן – </b>בעולם שתול רצון טוב שהולך ומתגבר. אחד הדוגמאות הבולטות להתגברות הרצון הטוב בעולם זוהי התקדמותה המוסרית של האנושות.<b> בעבר היה הטבע והרצון האנושי יותר פראי ממה שהוא כעת, ולימים הבאים יהיה יותר נח וטוב מההוה </b>– בעבר, הטבע האנושי היה מושחת הרבה יותר, אך האדם התקדם, ולעתיד מצבו ישתפר אף יותר.<b> בעבר היתה מהות התורה והמוסר פונה ביותר לביטול כח הרצון הטבעי, מפני שהרע היה מרובה בו </b>– בימים הקדומים, טבע האדם היה פראי הרבה יותר מבימינו, ולכן ההדרכה התורנית שמה דגש על דיכוי כוח החיים הטבעי,<b> ולעתיד הולך הדבר ומקבל צורה חדשה, עד שהדרישה של החופש הרצוני תובעת תביעות מוסריות שיניחו את הרחבתה המבוקשת, שאז תראה כמה טובה צפונה בה </b>– אולם ככל שההיסטוריה מתקדמת הטבע האנושי נהיה מתוקן יותר, ולכן מתעוררת דרישה לתורה מוסרית שלא תבטל ותילחם ברצון הטבעי אלא תאפשר התרחבות שלו. <b>אבל בתוך הרצון העכשוי כמה סיגים עדיין יש בו, ומתוך הזכות של הניצוצות הטובים של הרצון שהתעלה חפצים גם אלה הסיגים לזכות בחופש, וחופשם יחריב את העולם ויזהם אותו </b>– יחד עם זאת, קיימת בעיה: למרות שהנפש הנוכחית של האנושות מתוקנת יותר מבעבר עדיין משוטטים בה יצרים אפלים, וכאשר התרבות תובעת הדרכה מוסרית 'משוחררת', אותם יצרים מנצלים זאת והורסים את העולם; <b>לזאת המלחמה עצומה היא, וכל מחנה מגינה בצדק, ולוחמת בצדק, החפשים לוחמים בעד ניצוצי הטוב של הרצון שלא יסבלו עבדות לאין צורך, שהוא אך למחסור, והמשועבדים, מכירי העבר ויודעיו בהדר טובו, מגינים על השעבוד, שלא יהרסו חלקי הרצון המזוהמים את הבנין האצילי של העולם </b>– בעקבות כך אנו מוצאים שתי קבוצות מרכזיות בישראל ובאנושות בכלל: מצד אחד קיימים אלו שדוגלים בחופש מוחלט, לתת דרור לטבע האדם לעשות כרצונו, ללא כבלים מוסריים מוחלטים ובלבד שלא יזיק לחברו. יש צד אמת בדבריהם, באדם ישנם נקודות וצדדים טובים שאסור לדכאם. מצד שני טוענים בצדק אלו שמשמרים את המוסר השמרני שהיה בעבר – שעל האדם לא לסמוך על עצמו אלא לכבול עצמו בצייתנות מוסרית שתכוון אותו, אפילו בניגוד לרצונו הטבעי, לאורח חיים מוסרי וערכי. טעמם של האחרונים הוא שאם ניתן לאדם חופש מלא לעשות כרצונו – הוא עלול ליפול לתהום מוסרי. <b>וגדולי הנפש צריכים לתווך את השלום בין הלוחמים, בהראותם לכל אחד מהם, מה הוא הגבול השייך לו באמת </b>– גדולי עולם שמכירים את שני צדדי המטבע צריכים למצוא את הגבול המדויק בין ליברליות מצד אחד ושמרנות מצד שני. <b>ההתפתחות של רוח האדם מכשרת את שכלו העצמי ואת חפצו הפנימי להיות שואף אל הטוב הגמור שהוא הטוב האלהי, שהוא היסוד של המגמה לכל התגלות אלהות, והשפעת התורה והנבואה בעולם </b>– התרבות האנושית התקדמה במהלך ההיסטוריה, הן מהצד השכלי והן מהצד הרצוני, והיא כעת שואפת יותר אל הטוב הא-לוהי, ובכך מכינה כלי להשפעת הנבואה והתורה בעולם. <b>בימים הראשונים היה השכל הכללי של האנושיות פחות מפותח, וחפצו היה גם כן יותר ברברי. אז היה החזון האלהי כולו נועד לדחות את השכל הסורר, המשועבד רק להחפצים הבהמים בכללות החברה האנושית, ולדחוק תמיד את החפץ הטבעי, שהיתה התעוררותו יותר מכוונת לקראת הכיעור והחטא </b>– כל עוד התרבות האנושית היתה מסובכת באלילות פרועה, בנתינת דרור לשחיתות והפקרות מוסרית, לא היה מקום לתיקון עמוק בנפש האדם. לכן בתורה יש התמקדות רחבה במאבק הנחוש מול החשקים הטבעיים של האדם שהיו מקולקלים ברובם; <b>התבסמות העולם על ידי כל המשך הדורות, על ידי ביסום היותר עליון של גילויי השכינה בישראל, ועל ידי נסיונות הזמנים, התגדלות היחש החברותי, והתרחבות המדעים </b>– השפעות משולבות שינו את פני האנושות: הנבואה הישראלית, ניסוי וטעיה במהלך הדורות, פיתוח מערכות היחסים החברתיות והיכולת המדעית; התבסמות זו <b>זיקקה הרבה את רוח האדם, עד שאף על פי שלא נגמרה עדיין טהרתו, מכל מקום חלק גדול מהגיונותיו ושאיפת רצונו הטבעי הנם מכוונים מצד עצמם אל הטוב האלהי </b>– האנושות עוד לא הגיע אל השלמות, אולם בחלק גדול מהתרבות ומהרצונות אנו מוצאים שאיפה לטוב. <b>ונגד אותו החלק שכבר נזדכך מוכרחת היא הליבירליות להתפשט, לתפוס מקום וכשבאה המסורת והדת אפילו בצורתה היותר טהורה לכבוש תחת ידה את זה החלק המזוקק לא תצליח </b>– כנגד החלק הטוב שמצוי בטבע האנושי מורגשת בלב האדם השאיפה לחופש ("ליברליות") שלא ניתן לדכא אותה, גם בידי המסורת והדת היהודית; <b>אבל צריכה היא לסייע את רוח האדם בנקודת טהרתו, ללכת במסלתו שכבר כבש, ולכוין את מטרתה נגד אותם חלקי הרוח, של הדעת והרצון האנושי, שעדיין לא נתבסמו, והם עומדים עוד במצבם הפראי כימי קדם </b>– מה אם כן תפקיד המסורת והדת בימינו? להעניק הדרכה לנפש האדם כיצד לכוון את הרצון הטוב בצורה יותר מדויקת, באופן שהצדדים הפראיים, שעדיין לא תוקנו, לא יסיטו אותו ממטרתו הטובה. <b>ולפי התנועה התסיסית של החלקים המבוסמים, עוד הסכנה בהם יותר גדולה, כשהחלקים הבלתי מבוסמים, השרידים הרבים של הברבריות, הולכים במצבם הטבעי הפרוע, והצד המתוקן שברוח האדם סוכך עליהם באברת דמיונו, להעטיף מעטה של ברק נוצץ על כל תועבה ושקר </b>– במובן מסוים ההתמודדות עם החסרונות והפגמים שבתרבות האנושית מאתגרים יותר מבעבר. בימים עברו, כשהעולם היה ספוג באלילות ושחיתות מוסרית היה ברור מה הוא הרע ומה הוא הטוב. כיום הטוב והרע משמשים יחד. מצד אחד אנו מוצאים תרבויות תוססות ומתוקנות במובן מסוים, אולם מצד שני יש בהן צדדי שקר ומופרעות שהאדם המתוקן והמתוחכם בחלקו מדמיין שהם טובים. <b>זאת היא עבודת הקודש של עובדי ד', עד קץ הימים, עד אשר רוח הטומאה כליל יחלוף, וזיו האדם והעולם יגלה בתפארת עזו, במלכות שדי </b>– תפקידם של תלמידי חכמים גדולים לברר בדייקנות מה טוב ומה רע בתרבות האנושית. רק כשהאנושות תגיע לתיקונה השלם יסתיים בירור מהותי זה. 

 
<b>שמח היה הרמב"ם, כשצורת ההשגחה קבלה אצלו צביון של הדרגה שכלית. וראוי הדבר לשמח על זה, מפני שכל זמן שהאמונה הזאת, שהיא מבססת את חיי העולם, היא מונחת בלא תואר שכלי, איננה מתערבת עם כל גלי החיים של הנפש החכמה, השואפת להשכיל. אבל אחר שקבלה לתוכה צורתה השכלית, הרי היא משתרשת במעמקי הנשמה בכל חדריה ומעמקיה, והאדם מוצא את עצמו מאושר, כשצורתו הרוחנית מתאחדת לחטיבה אחת.צביון </b>– סגנון, איפיון;<b> גלי </b>– תנודות;<b> לחטיבה </b>– ליחידה. 
<b>שמח היה הרמב"ם, כשצורת ההשגחה קבלה אצלו צביון של הדרגה שכלית – </b>מעיקרי האמונה היהודית הוא עיקרון "ההשגחה": אלהים משגיח על עולמו שברא ומנהלו. כיצד ניתן ליישב בשכל את מציאות ההשגחה עם המבט השטחי שהעולם מתנהל באקראיות? מבאר הרמב"ם בספרו "מורה נבוכים" שלאלהים יש תוכנית כללית ולכן לפי גובה השייכות של הברואים עם תוכנית זו כך גם יש התערבות אלוהית בהתרחשות המעשית. נמצא שיש הפרש והדרגה ב"השגחה". אלהים משגיח על כל העולם אך ההתערבות גוברת ככל שהאדם מקושר יותר לה'. <b>וראוי הדבר לשמח על זה, מפני שכל זמן שהאמונה הזאת, שהיא מבססת את חיי העולם, היא מונחת בלא תואר שכלי, איננה מתערבת עם כל גלי החיים של הנפש החכמה, השואפת להשכיל. אבל אחר שקבלה לתוכה צורתה השכלית, הרי היא משתרשת במעמקי הנשמה בכל חדריה ומעמקיה, והאדם מוצא את עצמו מאושר, כשצורתו הרוחנית מתאחדת לחטיבה אחת – </b>סוגית ה"השגחה" היא רק דוגמא אחת לסתירה המדומה שבין השכל והמסורת של אמונת ישראל. שתי נטיות אלה קיימים באדם במקביל ועל האדם לבקש השלמה ואחדות ביניהם. הרמב"ם בגדולתו השכלית ובדבקותו במסורת ובאמונה היה מהחלוצים ליישב ביניהם וכל פתרון שכזה בנה קומה נוספת בהשלמת האדם, שמחתו ואושרו. 


 <b>"בכל מקום שפקרו המינים תשובתם בצדם" (סנהדרין לח, א). כשם שהדבר מתקיים במובן התיבות והאותיות של תורה, כך הוא מתקיים בעצמיותן של הנטיות הנפשיות והשכליות. כל אותן ההרצאות והדרכים המביאים לדרכי מינות הם בעצמם ביסודם מביאים, כשמחפשים את מקורם, לעומק אמונה יותר עליונה ויותר מאירה ומחיה, מאותה ההבנה הפשוטה שהאירה לפני התגלות הפרץ. ההתפתחות היצירתית, שנוטים אליה כל ההולכים אחרי מוסרי השכל המופע מהחושים, גורמת בראשיתה לקצץ את ההמשך של אור האמונה, המלא כח ד'. ובאמת אין ערך לכל התוכן במקום שאין שום חסרון ביסוד ההמצאה העולמית, כי "די באלהותי לכל בריה" (רש"י בראשית יז, א), וכח ד' הבלתי סופי מספיק הוא על הכל, מכל מקום מאחר שצביון כזה מתגלה בשכל, אף על פי שראשית שביליו נעו, ומרחיק בשטחיותו את האור האלהי מן הרעיון, בעומקו הרי הוא המקור היותר נשגב ליסוד ההשגחה. כי דוקא ההתפתחות ההולכת בקישור כל כך נמרץ, ממטה למעלה, מיצור שפל לעליון, ואינה סרה ממסלתה, היא המורה אותנו על ההבטה מרחוק, עד אין תכלית, ועל תכלית נועדה לכל ההויה. ובזה הגודל האלהי מתפאר, וכל המגמות האמוניות מתאשרות ביותר, ומקום האמונה, הבטחון, והעבודה האלהית מתרחב. מאחר שהכל הולך למגמה הרי עין צופיה על כל, ומאחר שהכל מתעלה, ויש בשכלולו של האדם את עצמו ואת עולמו גם כן כדי להעלות מדרגות, הרי הוא עושה בזה ממש את רצון קונו. והמעלה הרוחנית המתעלה מעל כל מתראה היא ליותר מרכזית ביסוד ההויה, ונמצאת עליתו של האדם אליה מוכרה, ולא עוד אלא שאחריתיותה של המגמה, והצפיה המוקדמה שלה, מראה דרך להארה של אחרית מראשית, ועצות של דליגה ושל ישור דרך נתבעות. "טוב וישר ד' על כן יורה חטאים בדרך, ידרך ענוים במשפט וילמד ענוים דרכו" (תהילים כה, כח-כט). והננו ממילא עולים למעמד המחשבה, שהיצירה העולמית, של עולם הזה ושל עולם הבא, של עתיד הפרטי ושל העתיד הכללי, הכל נשקף בהשקפה אחת, והכל מעורה זה בזה. והאמונה 'שהעולם הזה הוא כפרוזדור בפני עולם הבא' (אבות א, טז), שמביאה לידי הבינה האמונית המפורטה, מתאמצת, וכל ערכי המוסר מתעלים בעילוי אלהי, ולא עוד אלא שיש צפיה ומגמה מובטחה, ככח הצפיה כך הוא כח הגבורה. ונמצא שהיסוד של התעלות מעל כל חקי הטבע הוא דבר מובן באפשריותו והתאמתו לכל דרכי הדעה המיושבת.שפקרו </b>– שכפרו;<b> התיבות </b>– המילים;<b> הפרץ </b>– המרד;<b> מוסרי </b>– דרכי;<b> ההמצאה </b>– היצירה;<b> שצביון </b>– שסגנון;<b> שביליו נעו </b>– דרכיו סטו (מן הדרך הישרה);<b> נמרץ </b>– אינטנסיבי;<b> סרה ממסלתה </b>– זזה ממסלולה;<b> תכלית </b>– סוף;<b> ההויה </b>– המציאות;<b> המגמות </b>– המטרות;<b> מתאשרות </b>– מתחזקות;<b> מתראה </b>– מופיעה, הופכת;<b> שאחריתיותה </b>– סופה;<b> דליגה </b>– קפיצה;<b> מעורה </b>– מעורבב.
אמרו חכמים בתלמוד ש"<b>בכל מקום שפקרו המינים תשובתם בצדם" </b>– בפסוקי התורה אנו מוצאים לעיתים רמזים לסתירת האמונה לכאורה (שהכופרים מנסים לנצל), אמנם עיון מעמיק יותר מגלה שבכל מקום שיכולה להתעורר טענה כזו אנו מוצאים בפסוקים עצמם ישוב לסתירה.<b> כשם שהדבר מתקיים במובן התיבות והאותיות של תורה, כך הוא מתקיים בעצמיותן של הנטיות הנפשיות והשכליות </b>– אותו עיקרון אנו מוצאים לא רק ביחס לפסוקי התורה אלא ביחס לכל תופעה תרבותית או מדעית שמתחדשת; <b>כל אותן ההרצאות והדרכים המביאים לדרכי מינות הם בעצמם ביסודם מביאים, כשמחפשים את מקורם, לעומק אמונה יותר עליונה ויותר מאירה ומחיה, מאותה ההבנה הפשוטה שהאירה לפני התגלות הפרץ </b>– ישנן תופעות תרבותיות או מדעיות שנדמות כמערערות את יסודות המסורת, אמנם העמקה מחשבתית מבררת שדווקא באמצעותם ניתן לחזק ולברר את האמונה. דוגמא לדבר אנו מוצאים בשינוי החשיבה שהחל בעקבות פרסומה של "תורת האבולוציה": <b>ההתפתחות היצירתית, שנוטים אליה כל ההולכים אחרי מוסרי השכל המופע מהחושים, גורמת בראשיתה לקצץ את ההמשך של אור האמונה, המלא כח ד' </b>– במבט שטחי תורת ההתפתחות סותרת את התפיסה הדתית שעולה מקריאה פשטנית של פסוקי המקרא (שהעולם נברא בידי א-לוהים בבת אחת); <b>ובאמת אין ערך לכל התוכן במקום שאין שום חסרון ביסוד ההמצאה העולמית, כי "די באלהותי לכל בריה", וכח ד' הבלתי סופי מספיק הוא על הכל </b>– אולם מצד האמת אין כאן סתירה מפני שא-לוהים יכול לברוא את המציאות בכל דרך ולהעניק חיות לכל בריה בכוחו האינסופי – בין בבת אחת ובין בהדרגה; <b>מכל מקום מאחר שצביון כזה מתגלה בשכל, אף על פי שראשית שביליו נעו, ומרחיק בשטחיותו את האור האלהי מן הרעיון, בעומקו הרי הוא המקור היותר נשגב ליסוד ההשגחה </b>– אמנם, כיוון שתאוריית ההתפתחות מתיישבת על החשיבה הרציונאלית – למרות שבתחילתה נדמית במבט שטחי כמרחיקה מן האמונה – אף ממנה ניקח עזר לביסוס השגחת הבורא על עולמו: <b>כי דוקא ההתפתחות ההולכת בקישור כל כך נמרץ, ממטה למעלה, מיצור שפל לעליון, ואינה סרה ממסלתה, היא המורה אותנו על ההבטה מרחוק, עד אין תכלית, ועל תכלית נועדה לכל ההויה </b>– דווקא התפיסה של תורת ההתפתחות המדברת על התקדמות מתפתחת של כל שלב ושלב בבריאה ללא סטייה, היא מחנכת אותנו למטרה הא-לוהית של קידום המציאות לאינסוף; <b>ובזה הגודל האלהי מתפאר, וכל המגמות האמוניות מתאשרות ביותר, ומקום האמונה, הבטחון, והעבודה האלהית מתרחב </b>– כשרואים כיצד הבריאה מנוהלת ומתקדמת לפרטי פרטים מכירים עוד יותר בגודל האלוהי שמנהל את העולם. התקוות הגדולות שהמסורת מספרת עליהם והתיקון השלם של התרבות והחיים נעשים ברורים; ממילא גם החשק לעבודת ה' מתחזק בלב האדם. <b>מאחר שהכל הולך למגמה הרי עין צופיה על כל, ומאחר שהכל מתעלה, ויש בשכלולו של האדם את עצמו ואת עולמו גם כן כדי להעלות מדרגות, הרי הוא עושה בזה ממש את רצון קונו </b>– מתוך השקפה זו מתברר שהאדם בבחירתו הטובה נעשה כביכול שותף עם הבורא במהלך התיקון של הבריאה. <b>והמעלה הרוחנית המתעלה מעל כל מתראה היא ליותר מרכזית ביסוד ההויה </b>– אם מבינים עיקרון זה של ההנהגה האלוהית אזי התכלית הרוחנית של המציאות הופכת למרכזית בחיים,<b> ונמצאת עלייתו של האדם אליה מוכרה, ולא עוד אלא שאחריתיותה של המגמה, והצפיה המוקדמה שלה, מראה דרך להארה של אחרית מראשית, ועצות של דליגה ושל ישור דרך נתבעות </b>– האדם יכול לצפות מראש את השלמות הרוחנית שהוא צפוי לנחול בעתיד וממילא האמון בטוב והצעידה אל מעמד זה נעשית ברורה מראש, ומתאפשרות קפיצות שלבים ('דליגות') והתגברויות על מכשולים בדרך ('ישורי דרך'). על כך נאמר: <b>"טוב וישר ד' על כן יורה חטאים בדרך, ידרך ענוים במשפט וילמד ענוים דרכו" </b>– מתוך שמכירים בהנהגה הכללית של א-לוהים, בטובו וביושרו, בני האדם שעוד מסובכים בחטא מקבלים נחמה ועידוד. <b>והננו ממילא עולים למעמד המחשבה, שהיצירה העולמית, של עולם הזה ושל עולם הבא, של עתיד הפרטי ושל העתיד הכללי, הכל נשקף בהשקפה אחת, והכל מעורה זה בזה </b>– ממילא מתעלים לסקירה אופטימית ורחבה על ההיסטוריה – העתיד, ההווה והעבר נסקרים יחד כחלק מתוכנית אלוהית שלמה. <b>והאמונה שהעולם הזה הוא כפרוזדור בפני עולם הבא, שמביאה לידי הבינה האמונית המפורטה, מתאמצת </b>– המסורת שמתארת את מצבו של האדם בהווה ("עולם הזה"), ומצבו בעולם העתידי ("עולם הבא") כמציאות אחת (כפרוזדור שמוביל לטרקלין רחב) – מתחזקת; <b>וכל ערכי המוסר מתעלים בעילוי אלהי, ולא עוד אלא שיש צפיה ומגמה מובטחה </b>– המוסר האנושי מתעלה למוסר תורני והעתיד נראה ברור מתמיד;<b> ככח הצפיה כך הוא כח הגבורה </b>– ככל שמביטים רחוק יותר כך מקבלים כוחות להתגבר ולממש את הקדושה בכל פרט במציאות. <b>ונמצא שהיסוד של התעלות מעל כל חקי הטבע הוא דבר מובן באפשריותו והתאמתו לכל דרכי הדעה המיושבת </b>– ממילא ההכרה בניסים, שבהם ישנה התאמה בין המוסר וחוקי הטבע, נעשית מובנת ומיושבת בשכל על ידי העמקה בתאוריית ההתפתחות המדעית.     


<b>הפילוסופיא היתה מעולם נוטה להכרתה של ההשגחה הכללית, והיא רחוקה ביסודה מנטיה אל ההכרה של ההשגחה הפרטית, שבה מתגדרת ביחוד הדת. אבל בשרשם של דברים מתרכזות הנטיות הללו, הנראות מתנגדות זו לזו, למרכז אחד. ההשקפה החודרת תדין, שכל עיקר המושג של הפרטיות אין לו מעמד אמתי מצד עצמו. האמת העליונה היא מתארת לנו את הכלל ,בחטיבה אחת, כל מה שנראה לנו פרטי, איננו באמת כי אם הופעה אחת מהכלל המאוחד. רזה הוא דבר ברור, שההשגחה האלהית מתקשרת היא עם האמת העליונה, וביסודה אין לנו כלל מושג של פרטיות. אבל ההשגחה הכללית הזאת הרי היא יותר חודרת אל כל הפרטים כולם, שהם מצד חשכנו מתתארים לפרטיותם, מכל מין השגחה פרטית שאפשר להעלות על הדעת. הצד החלוש שהתערב בהסברתה של הפילוסופיא ביחושה אל תיאור ההשגחה, הוא רק מה שחשבה, שבמקום שהיא מדברת מהשגחה כללית, יש מקום לפרטים במציאות, אלא שהם יוצאים מחוץ לשטתה של ההשגחה. וזהו דבר בדוי ומוכחש מעיקר היסוד של עומק הטהרה הפילוסופית. וזאת הנטיה בעומק אמתתה היתה נטיתו של הרלב"ג, בצדדו כל כך להסביר את התוכן של ההשגחה לצד הכללות, ומוצל הוא אותו צדיק מעון, של סילוק השגחה מפרטים. ההבנה של השגחה כללית וידיעה כללית שבפילוסופיה, כלפי מעלה, מיוסדה היא על עומק הדעת, שעצמיות הפירוד לפרטים היא הכרה מוטעת, מצד הכהות שבהכרת הברואים, גם העליונים שבעליונים. אבל האמת הוא, שהמצוי כולו הוא כלל גדול, ואם כן כלפי מעלה,שמוארה שם האמת הבהירה, ההשגחה והידיעה היא באמת כללית. מתגדרת </b>– מתאפיינת;<b> תדין </b>– תחרוץ דין;<b> בחטיבה </b>– ביחידה;<b> חשכנו </b>– קטנותנו;<b> בדוי </b>– מומצא;<b> הרלב"ג </b>– רבי לוי בן גרשום, מגדולי הראשונים;<b> מעון </b>– מחטא, כישלון;<b> שעצמיות </b>– שעצם;<b> הכהות </b>– החולשה.    
<b>הפילוסופיא היתה מעולם נוטה להכרתה של ההשגחה הכללית, והיא רחוקה ביסודה מנטיה אל ההכרה של ההשגחה הפרטית, שבה מתגדרת ביחוד הדת </b>– החשיבה האנושית החופשית מנסה למצוא סדר וחוקיות בעולם ("השגחה כללית"), היינו את העקרונות שהטביע הבורא בבריאה. אמנם כל תופעה פרטית שמתרחשת לאדם או לכל יצור אחר ותלויה בבחירתו הספציפית, על פי חשבון אנושי, הינה אקראית. אמנם המסורת הדתית מדברת על כך שיש מעורבות אלוהית גם ביחס לכל פרט. למרות שההשקפות נדמות כסותרות זו את זו, <b>אבל בשרשם של דברים מתרכזות הנטיות הללו, הנראות מתנגדות זו לזו, למרכז אחד </b>– הן למעשה משלימות זו את זו; כיצד? <b>ההשקפה החודרת תדין, שכל עיקר המושג של הפרטיות אין לו מעמד אמתי מצד עצמו </b>– ההשקפה הדתית, הטוענת שההשגחה הא-לוהית חודרת לפרטי החיים, מגיעה לכך מתוך ההבנה שאין באמת הפרדה בין הכלל לפרט, <b>האמת העליונה היא מתארת לנו את הכלל בחטיבה אחת, כל מה שנראה לנו פרטי, איננו באמת כי אם הופעה אחת מהכלל המאוחד </b>– מצד האמת הדתית ("העליונה") המציאות כולה היא אחדות אחת של דבר ה', וכל מקרה ספציפי הוא חלק מהנהגת הכלל. <b>וזה הוא דבר ברור, שההשגחה האלהית מתקשרת היא עם האמת העליונה, וביסודה אין לנו כלל מושג של פרטיות </b>– מצד המבט הא-לוהי שום דבר אינו מנותק הכיוון הכללי והמוסרי שהעולם מובל אליו, ולכן מצידו אין בכלל פרטים (נקודות שעומדות בפני עצמן ללא קשר למהלך הכללי), <b>אבל ההשגחה הכללית הזאת הרי היא יותר חודרת אל כל הפרטים כולם, שהם מצד חשכנו מתתארים לפרטיותם, מכל מין השגחה פרטית שאפשר להעלות על הדעת </b>– ודווקא מצד המבט הזה ניתן להבין כיצד הפרטים בעולם, שרק מצד מבטנו החשוך נדמים כמנותקים מן הכלל – גם הם למעשה קשורים למהלך הכללי. <b>הצד החלוש שהתערב בהסברתה של הפילוסופיא ביחושה אל תיאור ההשגחה, הוא רק מה שחשבה, שבמקום שהיא מדברת מהשגחה כללית, יש מקום לפרטים במציאות, אלא שהם יוצאים מחוץ לשטתה של ההשגחה </b>– החולשה המחשבתית של התפיסה הפילוסופית היא הניסיון לנתק בין העקרונות הכללים של המציאות לבין הפרטים שהם לשיטתה אינם קשורים אליה; <b>וזהו דבר בדוי ומוכחש מעיקר היסוד של עומק הטהרה הפילוסופית </b>– זוהי סתירה לוגית שהרי ההיגיון הפילוסופי עצמו מכחיש את ההנחה שאין קשר בין המאורעות הפרטיים שבמציאות לבין עיצוב המהלך הכללי של ההיסטוריה; <b>וזאת הנטיה </b>– לא לנתק בין הפרט לבין הכלל, <b>בעומק אמתתה היתה נטיתו של הרלב"ג, בצדדו כל כך להסביר את התוכן של ההשגחה לצד הכללות, ומוצל הוא אותו צדיק מעון, של סילוק השגחה מפרטים </b>– הרלב"ג (רבי לוי בן גרשום) בפירושו לתורה ייחס לא-לוהים רק "השגחה כללית" ולא "השגחה פרטית", ולכן התנגדו לדרכו בחריפות גדולי ישראל. אמנם הרב קוק מבאר שהוא לא התכוון שא-לוהים אינו משגיח על הפרטים אלא כוונתו הייתה להדגיש שהעקרונות הכלליים של המציאות הינם כה א-לוהיים עד שנכללים בהם גם הפרטים. <b>ההבנה של השגחה כללית וידיעה כללית שבפילוסופיה, כלפי מעלה, מיוסדה היא על עומק הדעת, שעצמיות הפירוד לפרטים היא הכרה מוטעת, מצד הכהות שבהכרת הברואים, גם העליונים שבעליונים </b>– הגישה הפילוסופית העליונה ("כלפי מעלה") מכירה שאין הפרטים עומדים כשלעצמם, וכל האשליה שהם כך נובעת מחולשת המבט האנושי (גם שנאמרת מצד בחירי המין האנושי); <b>אבל האמת הוא, שהמצוי כולו הוא כלל גדול </b>– אולם כאמור המציאות כולה היא כלל אחד גדול, וקיים קשר פנימי בין כל הברואים, וכל מעשה פרטי משליך על הבריאה כולה; <b>ואם כן כלפי מעלה, שמוארה שם האמת הבהירה, ההשגחה והידיעה היא באמת כללית </b>– ולכן שמדברים במבט דתי, אמיתי ועליון ("כלפי מעלה), כמבטו של הרלב"ג, יש באמת צד להדגיש את יסוד ההשגחה כללית ותו לא (כי בעצם כלול בתוכו גם הפרטים).  


<b>כשנמצה את עומק הרעיון של רז ההשגחה, הננו צריכים לסדרו בסידור של כמות, ושל איכות. הסידור הכמותי הוא שלא יש שום דבר בעולם שאיננו נעשה בדבר ד' ועצתו העליונה, "כל אשר חפץ ד' עשה בשמים ובארץ" (תהילים קלה, ו). והצד האיכותי הוא שהעצה היא העצה היותר אצילית, היותר מגמתית, ויותר אידיאלית, מכל מה שהלב יכול לחשוב. והעצה הזאת שרויה באידיאליותה בכנסת ישראל, המצוינת בעולמנו בתור "גוי אחד בארץ" (שמואל ב ז, כג), ובשרשי הויתה במעמד האצילי, עד אין קץ ותכלית. אבל לעולם מוכרחים אנו להשקיף את ההדר העליון, על ידי ההתאחדות הנפלאה של שני אופני ההשגחה הללו, שהשניה המבוטאה בכנסת ישראל מגלה היא את כל האור והעילוי של הראשונה, "ומחשבתן של ישראל קודמת לכל" (בראשית רבה א, ד), וחותמת את הכל. הרעיונות המתיחסים לההשגחה בכלל, אפילו בכל מעמק הפרטיות שלה ובכל ערכי דיקנותה, אפשר להם להגלות בהופעה של השכלה בהירה בשכל האנושי, וקל וחומר בערכי רוח הקודש ונבואה. אבל ההופעה האיכותית, המצבינת את כל הוד האידיאליות של העולם, והתרכזה בכנסת ישראל, בכל תועפותיה, מרום עליון עד עמק שפל, זה אינו מתגלה כי אם על ידי אור התורה, נבואתו של משה, לא בחידות, ולא בחלום, ולא במראה נבואית מודרגת, כי אם דוקא בהתודעות של "פה אל פה אדבר בו" (במדבר יב, ח), המיחדת את כנסת ישראל בעולם מכל גויי הארץ, "ומיום אשר ברא אלהים אדם על הארץ מקצה השמים עד קצה השמים" (דברים ד, לב). ומזה האור האיכותי, הנפלא בטהרתו, בחוזק הראותו, ובהוד חותמו הריאלי בחיים, המבטא בכל את הדר אמתת אצילותו, נשאבת כל נבואה וכל רוח הקודש, בכל הדורות ובכל הזמנים, עד עולמי עד. וכל החכמה וכל התרבות האנושית הכללית היא תמיד פונה בפנימיותה להגיע אל המעין העליון הזה, להספג מרוחו, ולהיות מואר מאורו, אור החיים מעולם עד עולם, עד אשר יבא היום הגדול אשר בו 'ינהרו עמים רבים אל הר ד' אל בית אלהי יעקב' (על פי ישעיהו ב, ג), בשאיפה של "ויורנו מדרכיו ונלכה בארחתיו כי מציון תצא תורה ודבר ד' מירושלם" (שם).כשנמצה </b>– שנפיק את המירב;<b> רז </b>– סוד;<b> מגמתית </b>– בעלת המטרה;<b> הויתה </b>– מציאותה;<b> המצבינת </b>– המאפיינת;<b> תועפותיה </b>– עוצמותיה;<b> מרום </b>– מגובה;<b> גויי </b>– עמי;<b> ובהוד חותמו </b>– ובהשפעתו הרוחנית. 
<b>כשנמצה את עומק הרעיון של רז ההשגחה, הננו צריכים לסדרו בסידור של כמות, ושל איכות </b>– כשנבין לעומק את הסוד של ההשגחה הא-לוהית בעולם נבחין שהיא מופיעה באופן כפול: א. בכל דבר ודבר במציאות ("כמות") ב. באופן מושלם ומדויק ("איכות"). <b>הסידור הכמותי הוא שלא יש שום דבר בעולם שאיננו נעשה בדבר ד' ועצתו העליונה </b>– השגחת ה' "הכמותית" מתבטאת שאין דבר בעולם שמחוץ לשליטתו, כדברי הפסוק "<b>כל אשר חפץ ד' עשה בשמים ובארץ</b>"; <b>והצד האיכותי הוא שהעצה היא העצה היותר אצילית, היותר מגמתית, ויותר אידיאלית, מכל מה שהלב יכול לחשוב </b>– והגחת ה' ה"איכותית" ניכרת שבכל תחום מוביל ה' למטרה נשגבת ואינסופית, הרבה יותר מכל מה שנוכל לשער (<b>והעצה הזאת שרויה באידיאליותה בכנסת ישראל, המצוינת בעולמנו בתור "גוי אחד בארץ", ובשרשי הויתה במעמד האצילי, עד אין קץ ותכלית </b>– ומטרה איכותית זו של תיקון העולם מתגלמת בנשמת עם ישראל וביסוד קיומה עד אינסוף). <b>אבל לעולם מוכרחים אנו להשקיף את ההדר העליון, על ידי ההתאחדות הנפלאה של שני אופני ההשגחה הללו </b>– השלמות מגיעה מן הצירוף של שני סוגי ההשגחה – הכמותית והאיכותית,<b> שהשניה המבוטאה בכנסת ישראל מגלה היא את כל האור והעילוי של הראשונה </b>– שההשגחה האיכותית (שמתבטאת כאמור בנשמת ישראל) ניכרת לא רק בעם ישראל אלא בבריאה הכמותית כולה,<b> ו</b>זוהי כוונת חז"ל במשפט <b>"מחשבתן של ישראל קודמת לכל", וחותמת את הכל </b>– המטרה האיכותית של עם ישראל היא ביסוד הבריאה כולה והיא תחתום את השלמתה. <b>הרעיונות המתיחסים לההשגחה בכלל, אפילו בכל מעמק הפרטיות שלה ובכל ערכי דיקנותה, אפשר להם להגלות בהופעה של השכלה בהירה בשכל האנושי, וקל וחומר בערכי רוח הקודש ונבואה </b>– ניתן לזהות את הממד הכמותי של השגחת ה' בשכל אנושי (ובוודאי ברוח הנביאים והכתובים), בכך שקיים סדר מופלא בעולם בכל פרטי פרטיו;<b> אבל ההופעה האיכותית, המצבינת את כל הוד האידיאליות של העולם, והתרכזה בכנסת ישראל, בכל תועפותיה, מרום עליון עד עמק שפל, זה אינו מתגלה כי אם על ידי אור התורה, נבואתו של משה, לא בחידות, ולא בחלום, ולא במראה נבואית מודרגת, כי אם דוקא בהתודעות של "פה אל פה אדבר בו" </b>– אולם את הממד האיכותי של השגחת ה', שמתאפיין בכך שלכל דבר במציאות יש מטרה אידאלית (שמרוכזת בנשמת ישראל בכל עוצמתה) – ניתן להבחין רק באמצעות נבואתו העליונה של משה שכוללת רעיונות עליונים ומופשטים היורדים לפרטי ההלכות המעשיות;<b> המיחדת את כנסת ישראל בעולם מכל גויי הארץ, ו"מיום אשר ברא אלהים אדם על הארץ מקצה השמים עד קצה השמים" </b>– נבואה איכותית זו היא נחלתו הבלעדית של עם ישראל, מתחילת ההיסטוריה ועד סופה;<b> ומזה </b>– מנבואת משה,<b> האור האיכותי, הנפלא בטהרתו, בחוזק הראותו, ובהוד חותמו הריאלי בחיים, המבטא בכל את הדר אמתת אצילותו, נשאבת כל נבואה וכל רוח הקודש, בכל הדורות ובכל הזמנים, עד עולמי עד </b>– מתוך התורה שבכתב – רעיונות מופשטים היורדים לממשות הריאלית – ממשיכות שאר הנבואות, כתבי הקודש ודברי חז"ל שבכל הדורות. <b>וכל החכמה וכל התרבות האנושית הכללית היא תמיד פונה בפנימיותה להגיע אל המעין העליון הזה, להספג מרוחו, ולהיות מואר מאורו, אור החיים מעולם עד עולם </b>– גם התרבות האנושית, בין במודע ובין שלא במודע, מתקדמת אל הייעוד ההיסטורי שהתגלה בטהרתו בישראל. העולם נעשה מוסרי, חכם, מנוסה ומתוקן יותר בעקבות השפעתו של עם ישראל; <b>עד אשר יבא היום הגדול אשר בו "ינהרו עמים רבים אל הר ד' אל בית אלהי יעקב", בשאיפה של "ויורנו מדרכיו ונלכה בארחתיו, כי מציון תצא תורה ודבר ד' מירושלם"</b>.  









<b>סדר גהַמְּגַמָּה הָעֶלְיוֹנָהבכל השדרות מתגלה הצביון של הדחיפה הסמויה של הפרטים, שבתוכם גנוז אוצר חיים בלתי נודע ומשוער, והם הולכים ונדחפים, ומתקשרים למגמה, שבהקבץ השעור הראוי והתכונה הראויה, הצירוף והסידור הנכון, מתגלה לפי הערך אותו האור הנודע, אור החכמה הבינה והדעת, והיסוד המגמתי העליון, בגדולת צביונו. כן הולכים החיים, האיש, הקבוצים, המחשבות, המעשים, הקבוץ העיוני עד בנין השטות היותר משוכללות, וקבוצן של השטות לשטות כוללות, שכל שטה היותר מקפת נחשבת בהאורגניסמוס הכללי של הרוח כמבטא אחד בתוך ענין מלא. הקדמת נעשה לנשמע הוא היסוד היצירתי, השורר בעולם המוחשי והאידיאלי. הבנין בהתגלמו מתקבץ הוא מהפרטים, ובקוצם של הפרטים משתכלל הכלל. והעדות על המחשבה שלמעלה מכל מחשבה, על הכונניות המטרתית שלמעלה מכל מטרה, היא הולכת ומתבלטת. ובמוסר החיים של האדם, אותו הרצון הכמוס דוחפו תדיר, ובידו לשא עין להחפץ המגמתי העומד ממעל לו, 'נזר אלהיו אשר על ראשו' (על פי במדבר ו, ז). וכפי הרוממות של העלאת עצמיותו אל העולם המגמתי העליון, זכירת הצור "ביה ד' צור עולמים" (ישעיהו כו, ד), ככה "ימצא מין את מינו וניעור" (עבודה זרה עג, א). והניצוצות של החיים,שהם פזורים בחגוי הנטיות הקטעיות, באים ומאירים בצורה תאורית, חקוקת פנים עשירים ומשוכללים, ונעשים חייו של אדם עליונים. והעם נעשה עם קדוש, הרואה את המחשבה העליונה שיש בבנין עולם ביצירתו התולדתית. וכל רעיון וכל חפץ אישי הרי זה מתעלה, וחוזרת ההתעלות האישית, ומוסיפה אורה גדולה בהאופי הכללי, שנעשה יותר בהיר ויותר מזהיר. והרצונות הסמויים נעשים מלאי דעה, בהירי מציאות, ואותו החשך שבדרך רשעים הולך ונגרש, ונסו הצללים. ואותו דרך הטוב, אותו הדר הנועם, המוסר היותר עליון, הנשאב מהמקור האלהי היותר טהור, הולך ומפכה את מעיניו, ובני אדם 'שואבים בששון ממעיני הישועה' (ישעיהו יב, ג), וישועת ד' ממהרת לחבוש לכל שבורי לב. השדרות </b>– הקומות;<b> הצביון </b>– הסגנון;<b> ומשוער </b>– ומוערך;<b> המגמתי </b>– בעל המטרה;<b> בהאורגניסמוס </b>– בחיוּת;<b> ובקוצם </b>– ובסופם;<b> הכונניות </b>– היסודות;<b> הכמוס </b>– הנסתר;<b> לשא </b>– להרים;<b> להחפץ </b>– לרצון;<b> הצור </b>– הסלע, היסוד החזק;<b> בחגוי </b>– בסתרי; <b>הקטעיות </b>– המקוטעות, החלקיות;<b> חקוקת </b>– טבועת;<b> התולדתית </b>– ההיסטורית;<b> ונגרש </b>– ומסתלק;<b> ומפכה </b>– ומנביע;<b> לחבוש </b>– לרפא.
<b>בכל השדרות מתגלה הצביון של הדחיפה הסמויה של הפרטים, שבתוכם גנוז אוצר חיים בלתי נודע ומשוער </b>– ההתקדמות הכללית בכל קומות המציאות (בתרבות, בהיסטוריה וכו') נוצרת מצירוף של מחשבות ופעולות פרטיות שבתוכן קיימת שאיפה אינסופית לא-לוהים;<b> והם </b>– הפרטים,<b> הולכים ונדחפים, ומתקשרים למגמה, שבהקבץ השעור הראוי והתכונה הראויה, הצירוף והסידור הנכון, מתגלה לפי הערך אותו האור הנודע, אור החכמה הבינה והדעת, והיסוד המגמתי העליון, בגדולת צביונו </b>– הפרטים הללו נובעים מתביעה פנימית שקיימת בכל אדם ובכל יצור להתחבר למטרה הכללית שא-לוהים מתכנן לבריאה; ובהתאם לצירוף ולסידור של הפרטים זה עם זה – כך מתגלה מטרה חכמה ועליונה זו בשיא תפארתה. <b>כן הולכים החיים, האיש, הקבוצים, המחשבות, המעשים, הקבוץ העיוני עד בנין השטות היותר משוכללות, וקבוצן של השטות לשטות כוללות, שכל שטה היותר מקפת נחשבת בהאורגניסמוס הכללי של הרוח כמבטא אחד בתוך ענין מלא </b>– המהלך של ההתקדמות האנושית מגיע מכך שכל יצור משכלל ומפתח את כישרונותיו, מחשבותיו ומעשיו באופן פרטי, ומתוך המפגש עם הסביבה נוצרת תרבות ("שיטה"), ומתוך מפגש התרבויות נוצרת חיוּת ("אורגאניות") כללית, שלכל תרבות יש בתוכה את הזווית הייחודית שלה. <b>הקדמת נעשה לנשמע</b>, שנאמרה על ידי עם ישראל במעמד הר סיני,<b> הוא היסוד היצירתי, השורר בעולם המוחשי והאידיאלי </b>– הקדמת נעשה לנשמע במעמד הר סיני באה לבטא שקיימת קודם כל נטייה נפשית טבעית לעשייה השלמה ("נעשה"), שרק לאחריה מתבררת ההכרה השכלית שעומדת בבסיסה ("נשמע"). כך קיימים בעולם תהליכים היסטוריים וטבעיים שמתרחשים בעקבות תנועה נפשית, שרק לאחר מעשה ניתן לנתח במבט על את השתלשלות העניינים.<b> הבנין בהתגלמו מתקבץ הוא מהפרטים, ובקוצם של הפרטים משתכלל הכלל </b>– בניין התרבות האנושית מתפתח ללא תכנון רציונלי אלא מכוח השילוב של התפתחות הפרטים כולם;<b> והעדות על המחשבה שלמעלה מכל מחשבה, על הכונניות המטרתית שלמעלה מכל מטרה, היא הולכת ומתבלטת </b>– רק בסוף היצירה ניתן לזהות את התכונה הא-לוהית שעמדה ביסוד הכל ודחפה כל פרט לייעודו. <b>ובמוסר החיים של האדם, אותו הרצון הכמוס דוחפו תדיר, ובידו לשא עין להחפץ המגמתי העומד ממעל לו </b>– כל האמור לעיל נכון גם במישור המוסרי, שבזכות היסוד המוסרי שעומד ביסוד הנשמה נדחף האדם לרצון ומטרה ומוסריים שהם מעבר למצבו הקיים; ועל זה נאמר "<b>נזר אלהיו אשר על ראשו</b>" – יש לאדם כתר עליון וא-לוהי שנמצא ממעל לו והוא נדחף אליו. <b>וכפי הרוממות של העלאת עצמיותו אל העולם המגמתי העליון, זכירת הצור "ביה ד' צור עולמים" </b>– ככל שהאדם מתעלה ונעשה וודאי ב"צור עולמים", ביצירה ובפיתוח הא-לוהי של ההיסטוריה, בעתיד הטוב שצפוי לעולם,<b> ככה "ימצא מין את מינו וניעור" </b>– כך הוא נפגש עם הנקודה הא-לוהית שנמצאת ביסוד נשמתו והיא מתעוררת לכך; <b>והניצוצות של החיים, שהם פזורים בחגוי הנטיות הקטעיות, באים ומאירים בצורה תאורית, חקוקת פנים עשירים ומשוכללים, ונעשים חייו של אדם עליונים </b>– ואזי אותם כוחות חיים מפוזרים וחלקיים, שנדמים כפועלים בצורה עיוורת חסרת מוסר, משמעות ותוכן – מקבלים אצל האדם תיאור שלם של מודעות ("חקיקת פנים") הכרתית ועליונה. <b>והעם נעשה עם קדוש, הרואה את המחשבה העליונה שיש בבנין עולם ביצירתו התולדתית </b>– תובנה זו משנה עם הזמן את התודעה הלאומית שמתחילה להכיר את המטרה הא-לוהית שעומדת ביסוד ההיסטוריה של עם ישראל;<b> וכל רעיון וכל חפץ אישי הרי זה מתעלה, וחוזרת ההתעלות האישית, ומוסיפה אורה גדולה בהאופי הכללי, שנעשה יותר בהיר ויותר מזהיר </b>– וכל התפתחות אישית, מחשבתית ורצונית, של כל אחד מישראל מהדהדת חזרה לאופי הלאומי, וכך המערכות מזינות זו את זו.<b> והרצונות הסמויים נעשים מלאי דעה, בהירי מציאות, ואותו החשך שבדרך רשעים הולך ונגרש, ונסו הצללים </b>– ככל שהרצונות הפנימיים הולכים ונחשפים, כך מסתלקים הרשע והאפילה;<b> ואותו דרך הטוב, אותו הדר הנועם, המוסר היותר עליון, הנשאב מהמקור האלהי היותר טהור, הולך ומפכה את מעיניו, ובני אדם 'שואבים בששון ממעיני הישועה', וישועת ד' ממהרת לחבוש לכל שבורי לב </b>– העתיד שכולל את השלמות המוסרית והטהרה המוחלטת, הולך ונעשה קרוב יותר לחיי האדם, ומעניק נחמה ורפואה לכל שבורי לב.


    


<b>המושג המגמתי של ההויה, שהוא מתבטא באותה ההגדרה של כדי לדעת את ד', הוא עולה ומתברר, עולה ומזדכך, מתגדל ומתרחב, מתעמק ומתלהב, לפי אותן המדות שההויה כולה ופרטיה עמה עולים בהן תדיר. מובן הידיעה המגמתית אינו כלל בגדר אחד עם אותה הידיעה, ההשכלית והמוסרית. היא עולה על כל בעשרה, בכלילותה, בהתעמקות המהותיות שלה, מתוך גדלה היא צריכה להיות חודרת בכל ומלאה כל, אין דרגה אחת מציאותית צריכה להדלג, בכל צריכה ההתדרגות לעבור, ושהייתה, שאנו משערים אותה בצורה זמנית, היא גם כן מכוונת לפי דרגה לפי מדת עליתה. כשאנו חוזים ברוחנו המדעי, והתוכן האמוני המזוקק, ואותם רגשי הלב העדינים המתלוים עמהם, את הטוהר של דעת ד' בצורה השכלית, הרגשית, מוסרית, אמונית, חזיונית, ומעשית, הומה לבנו על כל העולם השקוע בחמרנות, באלילות, בכפירות, ברשעות, במחשכים, בקצפונות ועלבונות, והננו נזרקים בבת ראש אל תשוקת ההשפעה של ההופעה משלנו על כל, ואין אנו שמים אל לב איך גם אנו בעצמנו הננו כל כך רחקי ידיעה, רחקי השלמה, עד שהננו כולנו נמשכים במערכה גדולה, ששיפוליה מגיעים עמוק עמוק בתחתיות, ועליוניותיה עולים הלוך ועלה למרומי רומים. כל ארחות התעיה דרגות הן, שבהן ועל ידן מטפסים ותופסים את אותו האור המאושר, שאנו מתגברים לבטאו בדעת ד'. ואנחנו חושבים שהננו משלימים בזה איזה פרוגרמה, ומיד שכלנו בקרבנו, ורוחנו השואף, מבשרנו, שהננו רק שוקקים לאידיאל של ידיעה ולידי שקיקה, שאין אנו יכולים גם להגות בה מפני גדלה, ומכל מקום היא היא בעצמה אותה התכונה של דעת ד' ועבודת ד', שבהם אנו רואים חזות הכל. רז ישראל הוא פשוטו כמשמעו התהלכות מחשכית ההולכת ומזככת עצמה בארך רוח, בארך זמן, בשקט ובשקידה בלתי פוסקת. הגויות, שהריחה ריח כל דהו מנועמה של תורה, לא יכלה לעמוד על אותו הרז של "מי יתן טהור מטמא" (איוב יד, ד), ודריכה מיכנית אחזתה לבסוף. כל ארחות זרות, "אשר חלק ד' לכל העמים תחת כל השמים" (דברים ד, יט). והשוית הידיעה האלהית המגמתית, לאיזה ידיעה, השכלית או מוסרית, הקטינה את המדה ומחקה את הסאה, והחשיכה עולם, במקום החפץ להאיר, ודלדלה כח במקום הראוי להגביר. וכנסת ישראל עסוקה בתיקון רוחה, בהתעמקות חשבונה, בידיעתה שאל מה שהיא עורגת "הכל צפוי והרשות נתונה" (אבות ג, טו), ושסוף כל סוף "עצת ד' היא תקום" (משלי יט, כא), ושההחשכה היא תכונה של הארה, ושהביטוי החי שהתבלט בתולדתה הנפלאה יעשה פריו, ועושה הוא את פריו בלא רפיון, בלא הפסק והפרדה. "כי כל העמים ילכו איש בשם אלהיו, ואנחנו נלך בשם ד' אלהים חיים ומלך עולם" (מיכה ד, ה).המגמתי </b>– בעל המטרה;<b> ההויה </b>– המציאות;<b> תדיר </b>– הרבה פעמים;<b> בכלילותה </b>– בשלמותה;<b> ההתדרגות </b>– ההדרגתיות;<b> ושהייתה </b>– ועיכובה;<b> חזיונית </b>– דמיונית;<b> הומה </b>– סוער, כואב;<b> בקצפונות </b>– בכעסים;<b> בבת ראש </b>– בבת אחת ובעוצמה;<b> ששיפוליה </b>– שוליה הנמכוים;<b> ארחות התעיה </b>– דרכי הבירור;<b> פרוגרמה </b>– תוכנית;<b> רז </b>– סוד;<b> מחשכית </b>– באפלה;<b> הגויות </b>– התרבות העולמית;<b> כל דהו </b>– קמצוץ;<b> ודריכה מיכנית </b>– קפיאה במקום קרה;<b> הסאה </b>– קו הגבול;<b> עורגת </b>– שואפת;<b> רפיון </b>– חולשה. 
<b>המושג המגמתי של ההויה, שהוא מתבטא באותה ההגדרה של כדי לדעת את ד', הוא עולה ומתברר, עולה ומזדכך, מתגדל ומתרחב, מתעמק ומתלהב, לפי אותן המדות שההויה כולה ופרטיה עמה עולים בהן תדיר </b>– המטרה הא-לוהית של המציאות היא התקדמות אינסופית. ההזדהות עם מגמה זו מוגדרת ביהדות כ"ידיעת ה'", וככל שהמציאות והפרטים שבה הולכים ומתקדמים כך "ידיעת ה'" הולכת ומתעצמת (ככל שהעולם מתקדם יותר והעתיד הולך נחשף לנגד עיננו כך יכולים אנו להבין יותר את משמעותה של המטרה הא-לוהית). <b>מובן הידיעה המגמתית אינו כלל בגדר אחד עם אותה הידיעה, ההשכלית והמוסרית </b>– המושג "ידיעה" בהקשר זה איננו דומה לידיעה אינטלקטואלית או מוסרית שעוסקת רק בעולם המופשט,<b> היא עולה על כל בעשרה, בכלילותה, בהתעמקות המהותיות שלה, מתוך גדלה היא צריכה להיות חודרת בכל ומלאה כל </b>– "ידיעת ה'" היא תנועת חיים מלאת עושר ושלמות, נוגעת בעומקי החיים ומתוך כך כוללת את הכל, גם את עולם החומר;<b> אין דרגה אחת מציאותית צריכה להדלג, בכל צריכה ההתדרגות לעבור, ושהייתה, שאנו משערים אותה בצורה זמנית, היא גם כן מכוונת לפי דרגה לפי מדת עליתה </b>– המטרה הא-לוהית אינה מדלגת על אף קומה במציאות ומקדמת היא את הכל, וגם שהיא ממתעכבת במדרגה מסוימת מתברר לנו שזהו עיכוב זמני, שבטווח הארוך נועד לקדם את אותה מדרגה. <b>כשאנו חוזים ברוחנו המדעי, והתוכן האמוני המזוקק, ואותם רגשי הלב העדינים המתלוים עמהם, את הטוהר של דעת ד' בצורה השכלית, הרגשית, מוסרית, אמונית, חזיונית, ומעשית, הומה לבנו על כל העולם השקוע בחמרנות, באלילות, בכפירות, ברשעות, במחשכים, בקצפונות ועלבונות </b>– לעיתים, מתוך מבט אמוני של עבודת ה' יהודית – שמתבטא בשכל, ברגש, במוסר, בדמיון ובמעשה – נפגשים אנו עם חיים טהורים ונפלאים, ואזי מתמלאים צער על העולם השקוע באפילה, צער וסכסוכים;<b> והננו נזרקים בבת ראש אל תשוקת ההשפעה של ההופעה משלנו על כל, ואין אנו שמים אל לב איך גם אנו בעצמנו הננו כל כך רחקי ידיעה, רחקי השלמה, עד שהננו כולנו נמשכים במערכה גדולה, ששיפוליה מגיעים עמוק עמוק בתחתיות, ועליוניותיה עולים הלוך ועלה למרומי רומים </b>– מתוך כך נולד בנו רצון עז ומיידי להשפיע על העולם המלא רשעה. אלא שבאמת גם אנחנו רחוקים אין קץ מהתיקון השלם. מבט נכון יותר על המציאות מתאר מבט הרמוני יותר ודיכוטומי פחות, שבו המציאות והאנושות כולה מצויה בתהליך של התקדמות. התהליך הזה כולל את הטובים ביותר ואת הגרועים ביותר; הכל חלק ממהלך שלם. <b>כל ארחות התעיה דרגות הן, שבהן ועל ידן מטפסים ותופסים את אותו האור המאושר, שאנו מתגברים לבטאו בדעת ד' </b>– כל האירועים ההיסטוריים, מלחמות התרבות והמאבקים הלאומיים, הם חלק מ"דעת ה'"; חלק מתהליך המוביל את האדם אל האושר.<b> ואנחנו חושבים שהננו משלימים בזה איזה פרוגרמה, ומיד שכלנו בקרבנו, ורוחנו השואף מבשרנו </b>מכירים <b>שהננו רק שוקקים לאידיאל של ידיעה ולידי שקיקה, שאין אנו יכולים גם להגות בה מפני גדלה, ומכל מקום היא היא בעצמה אותה התכונה של דעת ד' ועבודת ד', שבהם אנו רואים חזות הכל </b>– לפעמים אנחנו חושבים שהצלחנו להבין את "התוכנית" הא-לוהית, אולם מיד מבינים וחשים שכל מה שאנו משיגים הוא רק גילוי חלקי של המטרה הא-לוהית שלא ניתן לעולם להגדיר אותה, אולם עצם השקיקה אליה היא בגדר "ידיעת ה'" שמבחינתנו זאת היא חזות הכל. <b>רז ישראל הוא פשוטו כמשמעו התהלכות מחשכית ההולכת ומזככת עצמה בארך רוח, בארך זמן, בשקט ובשקידה בלתי פוסקת </b>– סודו של העם היהודי הוא ההתקדמות בעולם חשוך וחומרי, לאורך זמן ובהתמדה, התקדמות שאט אט מתקנת ומוסיפה טוב במציאות, יום יום ושעה שעה. <b>הגויות, שהריחה ריח כל דהו מנועמה של תורה, לא יכלה לעמוד על אותו הרז של "מי יתן טהור מטמא", ודריכה מיכנית אחזתה לבסוף </b>– הדתות העולמיות, שזיהו פירור מהרעיון היהודי, ניסו לחקות אותו, אולם לא הבינו שהדרך היהודית היא לא להתנתק מחיי החומר אלא לטהר את המציאות הארצית הטמאה; ולכן חייהם הדתיים המלאכותיים קפאו במקום;<b> כל ארחות זרות, "אשר חלק ד' לכל העמים תחת כל השמים" והשוית הידיעה האלהית המגמתית, לאיזה ידיעה, השכלית או מוסרית, הקטינה את המדה ומחקה את הסאה, והחשיכה עולם, במקום החפץ להאיר, ודלדלה כח במקום הראוי להגביר </b>– כל ניסיונותיהן של הנצרות והאסלם לפתח דרכים בעבודת ה', וניסיון ההשוואה של "ידיעת ה'" לתובנות שכליות ומוסריות אנושית, רק יצרו נזק בכך שדחקו את חיי החומר יותר מהנדרש. <b>וכנסת ישראל עסוקה בתיקון רוחה, בהתעמקות חשבונה, בידיעתה שאל מה שהיא עורגת "הכל צפוי והרשות נתונה", ושסוף כל סוף "עצת ד' היא תקום" </b>– עם ישראל לדורותיו עסוק בתיקונו הפנימי ויודע שלמרות העיכובים במהלך ההיסטוריה, המהלך הא-לוהי לתיקון מובטח; <b>ושההחשכה היא תכונה של הארה, ושהביטוי החי שהתבלט בתולדתה הנפלאה יעשה פריו, ועושה הוא את פריו בלא רפיון, בלא הפסק והפרדה </b>– ורגעי החשכה הן למעשה רגעי ההולדה של האורה, וחיי האומה הישראלית במהלך ההיסטוריה יעשו את פעולתם הנפלאה ללא חולשה ונתק; כדברי הפסוק: "<b>כי כל העמים ילכו איש בשם אלהיו, ואנחנו נלך בשם ד' אלהים חיים ומלך עולם</b>" – העמים שבויים בתודעה אלילית ומוגבלת, אולם ישראל דבקים בה' המוביל דרך כל כוחות החיים את התיקון השלם. 


<b>כשם ששכלנו ורצוננו, ככל דבר שבהויה, הוא ניצוץ מן הכל וממקור הכל הוא נובע, ואנו עולים לדין ממנו על האור העליון בדרך דוגמא ובבואה דבבואה, כן אנו דנים על נקודת הרצון, שהיא מחוברת לשכל, והיא תכונת בקשת התכלית, שהוא גם כן ניצוץ מהכל, ונובע ממקורו. שוללים אנו את כל ההגבלות והמגרעות שישנן בבקשת התכלית שלנו, ואנו באים למצא צד האצילות והרוממות שיש בבקשת התכלית, שהיא נותנת צורה הגונה לכל מהלכי המעשים, ואנו אומרים, שהיא נמצאת ביסוד הכל, המרכז העליון, מלכות אן סוף, בדרך השאלה, ראשית כל הצמצומים כולם, המביאה ליסוד הכל, והיא באמת הכל, כל הראשית, וכל האחרית, כל ההויה, וכל המבוקש מההויה.שבהויה </b>– שבמציאות;<b> ובבואה דבבואה </b>– ובהשתקפות של ההשתקפות;<b> והמגרעות </b>– והחסרונות. 

אין דבר במציאות שאין לו שורש רוחני, ולכן<b> כשם ששכלנו ורצוננו, ככל דבר שבהויה, הוא ניצוץ מן הכל וממקור הכל הוא נובע, ואנו עולים לדין ממנו על האור העליון בדרך דוגמא ובבואה דבבואה, כן אנו דנים על נקודת הרצון, שהיא מחוברת לשכל, והיא תכונת בקשת התכלית, שהוא גם כן ניצוץ מהכל, ונובע ממקורו </b>– כשם שלמחשבותינו ולרצונותינו האנושיים יש מקור רוחני, והם מעין השתקפות של המחשבה והרצון הא-לוהיים, כך גם ביחס לתכונה שמקננת בנו (שהיא תוצר של חיבור המחשבה והרצון) – בקשת המשמעות בחיים – אף היא שיקוף של האמת האובייקטיבית. כלומר, חיפוש התכלית בחיים איננו גחמה אנושית אלא ניצוץ של מקור א-לוהי אובייקטיבי. <b>שוללים אנו את כל ההגבלות והמגרעות שישנן בבקשת התכלית שלנו, ואנו באים למצא צד האצילות והרוממות שיש בבקשת התכלית, שהיא נותנת צורה הגונה לכל מהלכי המעשים </b>– אנו צריכים לנקות בנפשנו את כל הצדדים הקטנים שיש בבקשת התכלית (אינטרסים, חשיבות עצמית וכדומה), ולהתחבר לצד הטהור שבה, שהוא המעניק לכל החיים תחושת אצילות ורוממות רוח;<b> ואנו אומרים, שהיא </b>– בקשת התכלית,<b> נמצאת ביסוד הכל, המרכז העליון, מלכות אין סוף</b> או<b> בדרך השאלה, ראשית כל הצמצומים כולם, המביאה ליסוד הכל </b>– צריכים להפנים שבקשת המשמעות הא-לוהית היא מרכז החיים שמעניק נצחיות ("מלכות אין סוף") לכל דבר, או בניסוח אחר: הבסיס הכללי והאינסופי לכל הפרטים המצומצמים במציאות;<b> והיא באמת הכל, כל הראשית, וכל האחרית, כל ההויה, וכל המבוקש מההויה </b>– לעיתים בקשת התכלית מוחקת ומאבדת את הערך של המעשים הקטנים שבחיים, אולם אם מזככים שאיפה זו ומתקרבים למקורה אנחנו נחשפים לבקשת הבקשות, לשאיפה הטהורה ביותר, שהיא היסוד לכל ההתקדמות האנושית והעולמית.



<b>מרכז העולם הוא ברצון החפשי, שיתעלה, ויהיה, עם כל חופשו שהוא כשרון עצמי עדין, עזיז ומתמיד בפעולתו לטובה קבועה ההולכת ומתעלה. ותוכן זה הוא דמות ה א ד ם , שנשמתו הכוללת שולחת את קויה בכל מקום ואופן שיש לו כלי המתאים עם אורה. והתפשטותה של נשמת אדם עליון זה הוא מלא כל עולמים, שבכולם ימצא אדם מוגבל רשום בקוים מיוחדים של אור מרכזי זה.חופשו </b>– החופש שלו;<b> עזיז </b>– עוצמתי;<b> קויה </b>– השפעותיה. 
<b>המרכז העולם הוא ברצון החפשי, שיתעלה, ויהיה, עם כל חופשו שהוא כשרון עצמי עדין, עזיז ומתמיד בפעולתו לטובה קבועה ההולכת ומתעלה </b>– הממד החשוב והמרכזי ביותר בעולם הוא הרצון החופשי של האדם, היינו רצון עדין ועוצמתי לא להיות מוגבל בשום דבר אלא ללכת ולהתקדם לאינסוף. <b>ותוכן זה הוא דמות ה א ד ם , שנשמתו הכוללת שולחת את קויה בכל מקום ואופן שיש לו כלי המתאים עם אורה </b>– היצור שמגלם יותר מכל את הרצון החופשי זהו האדם, שנשמתו דוחפת אותו להתקדמות בכל תחום שידו משגת; <b>והתפשטותה של נשמת אדם עליון זה הוא מלא כל עולמים, שבכולם ימצא אדם מוגבל רשום בקוים מיוחדים של אור מרכזי זה </b>– קיימת "אדמיות" גדולה, שההגדרה שלה כאמור היא הרצון לחופש אינסופי, וה"אדמיות" הזו מתגלמת בבני אדם פרטיים שכל אחד מקדם זאת בגזרתו.

<b>לאהמגמות האידיאליות העליונות יונקות הן חיותן מגופן. כל מגמה מספקת לעצמה, ומטרתה ותכליתה בקרבה. "נימין דאריך לא מסתבכן דא בדא" (זוהר משפטים, יד). והמגמות האידיאליות המושרשות בעולם המעשה כולן קשורות ומשולבות הן אחת ברעותה ברתוקות של שלשלאות ארוכות וגדולות מאד, חבל בחבל, נימא בנימא, והמגמה האחרונה אי אפשר לתפשה כי אם כשעולים לספירה יותר עליונה, לעולם יותר מואר ומתוקן, "נימין דזעיר מסתבכן דא בדא" (שם), עד אשר הבהירות העליונה מופיעה להודיע ולהודע. שהכל ענין אחד, "ד' הוא האלהים" (מלכים א יח, לט).המגמות </b>– המטרות;<b> מגופן </b>– מעצמן;<b> נימין דאריך לא מסתבכן דא בדא </b>– השערות הארוכות לא מסתבכות זו בזו;<b> לספירה </b>– למדרגה;<b> נימין דזעיר מסתבכן דא בדא </b>– השערות הקצרות מסתבכות זו בזו. 
<b>המגמות האידיאליות העליונות יונקות הן חיותן מגופן </b>– המטרות המופשטות של העולם עומדות כל אחת בפני עצמן,<b> כל מגמה מספקת לעצמה, ומטרתה ותכליתה בקרבה </b>– בממד התיאורטי כל אידיאל יכול לחיות עם עצמו (למשל ניתן להסביר כיצד אידאל האהבה ממלא לבדו את כל צרכי העולם, ואידיאל היראה אף הוא מספק את כל צרכי המציאות); רעיון זה נרמז בדברי הזוהר ש"<b>נימין דאריך לא מסתבכן דא בדא</b>" – השערות הארוכות של שיער הראש, דווקא בגלל אורכן, עומדות כל אחת לעצמן ואינן נקשרות זו בזו. <b>והמגמות האידיאליות המושרשות בעולם המעשה כולן קשורות ומשולבות הן אחת ברעותה ברתוקות של שלשלאות ארוכות וגדולות מאד, חבל בחבל, נימא בנימא </b>– לעומת זאת, כאשר מורידים את האידאלים לחיי המעשה, חייב כל אידיאל להתחשב עם אידיאל נוסף (למשל על מנת לנהל חיי משפחה בפועל צריכים אהבה מצד אחד וגבולות יראה מצד שני);<b> והמגמה האחרונה אי אפשר לתפשה כי אם כשעולים לספירה יותר עליונה, לעולם יותר מואר ומתוקן </b>– והמדרגה השלמה נבנית בדינמיקה שבין האידיאלים המתנגשים זה בזה בעולמנו הארצי והמוגבל, כדברי הזוהר: "<b>נימין דזעיר מסתבכן דא בדא</b>" – השערות הקצרות של הזקן, דווקא בגלל שהן קצרות ו'מוגבלות', נוטות להסתבך זו בזו;<b> עד אשר הבהירות העליונה מופיעה להודיע ולהודע שהכל ענין אחד </b>– עד שמגיעים כאמור למדרגה השלמה והבהירה שאזי האחדות בין האידאלים המופשטים לחיי המעשה נגלית לכל; "<b>ד' הוא האלהים</b>" – המציאות העליונה שבה ההוויה מאוחדת ("ה') היא למעשה הוויה מקבילה למציאות הארצית שמתפרטת לכוחות שונים ("א-לוהים"). 



<b>כשאנו נשאלים על החיים החברותיים מה היא מגמתם, אין לנו תשובה מאותם החיים עצמם, כי אם זקוקים אנו לבא לשאיפה של עולם גדול ונשגב מהם, שמקצת מזהרירותיו מתראים לפנינו בעולם הדעת, ובכל המרחבים של העולם הרוחני. ובזה כבר אנו באים בהסכמה, שאי אפשר כלל שתהיה כל השאיפה האנושית שקועה רק באותם החיים החברותיים לבדם, ולא עוד אלא שהדבר מוכרח הוא, שאם יחדלו החיים החברותיים מיניקת לשדם מאותם החיים העליונים שהם למעלה מהם, ושהם עושים את הויתם להויה מטרתית, יפחת מאד הערך החיוני שלהם עצמם, וממילא יתגלו בקרבם מגרעות גדולות, עד שיהיו יורדים גם בערכם. ובשביל כך תיקון העולם דורש צפיית ישועה עמוקה ממעיני הישועה העליונים. ותקותם של ישראל הנצחית לאורו של משיח, לאור ד' בעולמו, היא היא בסיסו של עולם, של כל מצביו, גם של העולם החברותי, עם כל הסתעפותיו. ומוכרח הדבר, שאנשים צופים ימצאו, שכל מעינם יהיה שקוע באותן המגמות העליונות, וחזיונם יהיה עולה ומרעיף על גבי החזיונות החברותיים, הנוטלים כל כך מקום כמותי גדול בעולמנו. אותו הרוח המחיה את החיים החברותיים צריך שיהיה בעצמו לקוח מאצילות הרוח העליון של החיים העליונים, החיים הקדושים השמימיים, חיי החכמה, חיי העדן הקדוש של נועם ד'. וממילא הוא מוכן להיות עושה בחיים החברותיים מעין דוגמתו, מעין דוגמא של מעלה, להשכין את שלום המרומים בארץ, ושכינה בתחתונים. זאת היא המגמה היסודית של נשמת ישראל, לחיות חיים אלהיים במובן החברותי, כמו שהחיים הללו הנם מצויים למעלה מן החברה, וכמו שהם נסקרים במשאת נפשם של יחידי סגולה המקודשים. נחלת ישראל היסודית היא מתנה זו, שהחיים החברותיים שלהם היא דוגמא של מעלה, מלכות בית דוד היא דוגמת מלכות שמים העליונה, והסגולות השמימיות גנוזות בה, והן מוכרחות לצאת לאור בכל מילואם, במילוי המלכותי, בהתכוננות כסא ד' על מכונו, "על כסא דוד ועל ממלכתו, להכין אותה ולסעדה" (ישעיהו ט, ו). והמשיחיות בעצמותה סגולת ישראל היא, סגולת האומה, שהיא צריכה להתפתח בקרבה, ומוכרחה להגאל ממציריה וכל המציקים לה, השושנה העליונה צריכה שיפנו מכל צדדיה הקוצים והחוחים העוקצים אותה, ותתיחד עם דודה באהבה, מלכות שמים ומלכות הארץ בחטיבה אחת, האידיאל החברותי והאידיאל הרוחני המרומם הגדול מעל כל חיי חברה וקיבוץ, החובק במתי שחקים בגדלו ותעצומות הפשטתו, המלא הוד נצח נצחים, מתאחדים ומתמזגים יחד. "ד' אחד ושמו אחד" (זכריה יד, ט).מגמתם </b>– מטרתם;<b> מזהרירותיו </b>– ניצוצותיו;<b> מתראים </b>– נגלים;<b> לשדם </b>– מעיינם;<b> הויתם </b>– מציאותם;<b> מגרעות </b>– חסרונות;<b> הסתעפותיו </b>– הסתבכויותיו;<b> ומרעיף </b>– ומשפיע;<b> המגמה </b>– המטרה;<b> מכונו </b>– בסיסו; <b>ולסעדה </b>– ולתמכה;<b> סגולת </b>– תכונת;<b> בחטיבה </b>– ביחידה;<b> במתי </b>– מרחבי.
<b>כשאנו נשאלים על החיים החברותיים מה היא מגמתם, אין לנו תשובה מאותם החיים עצמם, כי אם זקוקים אנו לבא לשאיפה של עולם גדול ונשגב מהם, שמקצת מזהרירותיו מתראים לפנינו בעולם הדעת, ובכל המרחבים של העולם הרוחני </b>– על מנת למצוא תכלית בקשרים חברתיים ומשפחתיים, לא ניתן להסתפק באינטרסים שטחיים של העולם הזה אלא יש להיפתח לעולם רוחני על-אנושי וממנו לקבל השראה. <b>ובזה כבר אנו באים בהסכמה, שאי אפשר כלל שתהיה כל השאיפה האנושית שקועה רק באותם החיים החברותיים לבדם </b>– וקביעה זו מביאה אותנו למסקנה נוספת: שלא יתכן שאדם ימצה את חייו רק בסיפוקים חברתיים אנושיים;<b> ולא עוד אלא שהדבר מוכרח הוא, שאם יחדלו החיים החברותיים מיניקת לשדם מאותם החיים העליונים שהם למעלה מהם, ושהם עושים את הויתם להויה מטרתית, יפחת מאד הערך החיוני שלהם עצמם, וממילא יתגלו בקרבם מגרעות גדולות, עד שיהיו יורדים גם בערכם </b>– מעבר לכך, אם המערכות החברתיות יבנו רק סביב אינטרסנטיות פרטית, ויפסיקו לינוק מערכים עליונים רוחניים שמעניקים מטרה אמיתית לקיום – הן יתמוטט בשלב זה או אחר (כל פרט ימשוך לכיוונו והחברה תתפרק). <b>ובשביל כך תיקון העולם דורש צפיית ישועה עמוקה ממעיני הישועה העליונים ותקותם של ישראל הנצחית לאורו של משיח, לאור ד' בעולמו, היא היא בסיסו של עולם, של כל מצביו, גם של העולם החברותי, עם כל הסתעפותיו </b>– נמצאנו למדים שהחזרת ישראל למעמד פוליטי מרכזי, והשבת עולם הרוח של האמונה הטהורה לתרבות האנושית, הם הבסיס האיתן של החברה והמשפחה האנושית. <b>ומוכרח הדבר, שאנשים צופים ימצאו, שכל מעינם יהיה שקוע באותן המגמות העליונות, וחזיונם יהיה עולה ומרעיף על גבי החזיונות החברותיים, הנוטלים כל כך מקום כמותי גדול בעולמנו </b>– כדי לבסס באנושות את ערכי המוסר העליונים חייבים להימצא בקרבה אנשים שכל חייהם מוקדשים לכך. אנשים אלה מאזנים בחזונם את החברה האנושית ומעניקים לה את הבסיס המוסרי הדרוש לה. <b>אותו הרוח המחיה את החיים החברותיים צריך שיהיה בעצמו לקוח מאצילות הרוח העליון של החיים העליונים, החיים הקדושים השמימיים, חיי החכמה, חיי העדן הקדוש של נועם ד' </b>– על מנת שהחברה תתקיים לאורך זמן חייבת היא לקבל את ערכיה מחזון שמיימי וקדוש,<b> וממילא הוא מוכן להיות עושה בחיים החברותיים מעין דוגמתו, מעין דוגמא של מעלה, להשכין את שלום המרומים בארץ </b>– וממילא חברה זו תתנהל בהתאם לערכים אלו, וזאת היא כוונת המושג "<b>שכינה בתחתונים</b>". <b>זאת היא המגמה היסודית של נשמת ישראל, לחיות חיים אלהיים במובן החברותי, כמו שהחיים הללו הנם מצויים למעלה מן החברה, וכמו שהם נסקרים במשאת נפשם של יחידי סגולה המקודשים </b>– המטרה המרכזית של עם ישראל היא לנהל חברה מוסריים, כפי שהם מצויים בעולם התורני המופשט, וכפי שישנם כבר כעת יחידי סגולה שחיים לאורם ושואפים אליהם. <b>נחלת ישראל היסודית היא מתנה זו, שהחיים החברותיים שלהם היא דוגמא של מעלה, מלכות בית דוד היא דוגמת מלכות שמים העליונה </b>– געגועינו למלכות דוד היא געגוע עמוק למדינה המתנהלת לאור ערכי הנצח הא-לוהיים; <b>והסגולות השמימיות גנוזות בה, והן מוכרחות לצאת לאור בכל מילואם, במילוי המלכותי, בהתכוננות כסא ד' על מכונו </b>– והתכונות הרוחניות של מלכות זו יצאו אל הפועל במערכות המשפט, הכלכלה, הביטחון והחברה; כדברי הנבואה: "<b>על כסא דוד ועל ממלכתו, להכין אותה ולסעדה</b>". <b>והמשיחיות בעצמותה סגולת ישראל היא, סגולת האומה, שהיא צריכה להתפתח בקרבה, ומוכרחה להגאל ממציריה וכל המציקים לה </b>– ניהול המציאות מתוך ערכים רוחניים עליונים ("משיחיות") זוהי התכונה המהותית של האומה הישראלית, והיא צריכה להיפטר מאלו שמפריעים לה למלא את ייעודה מבחינה פיסית ומבחינה תרבותית;<b> השושנה העליונה צריכה שיפנו מכל צדדיה הקוצים והחותים העוקצים אותה, ותתיחד עם דודה באהבה, מלכות שמים ומלכות הארץ בחטיבה אחת </b>– כנסת ישראל שנמשלת לשושנה, מוקפת במתנגדים (כדוגמת הקוצים שסובבים את השושנה), ולאחר שתחלץ מהם תוכל להתאחד עם הקב"ה, ומציאות זו תבוא לידי ביטוי בעת ש<b>האידיאל החברותי והאידיאל הרוחני המרומם הגדול מעל כל חיי חברה וקיבוץ, החובק במתי שחקים בגדלו ותעצומות הפשטתו, המלא הוד נצח נצחים, מתאחדים ומתמזגים יחד </b>– האידאל הגדול, המופשט והנצחי יתממש בחיי האומה הישראלית ובעולם כולו, וזוהי משמעות הפסוק שלעתיד לבוא יהיה "<b>ד' אחד ושמו אחד</b>".



<b>העולם עומד לעלות ממעל למצב עבודת האדמה, בצורתה האמללה, שתאר קללה יש לה. הזריעה וכל עמלה, הזריה, והניכוש שקדם לקצירה, כל אלה תוצאות של נפילה הן, מעקבות החטא, "בזעת אפך תאכל לחם" (בראשית ג, יט). יעלה רוח האדם למעלה, ותענה הארץ לעומתו ברכה עליונה, "ירעש כלבנון פריו" (תהילים עב, טז), 'וגלוסקאות וכלי מילת מארץ יצמחו' (על פי שבת ל, ב), ועבודת האדם גם המעשית תקח לה תואר עליון יותר. מעין עליה זו הוא אור המתגלה בשמטה, בשבת הארץ, שנה של שביתה מכל עבודת הארץ, ודי לאדם בברכת האדמה, ממתת ד' עליה, וההתחרות האנושית חדלה, והלב מתעדן עד כדי הכרת אחות כל החיים כולם, "ולבהמתך ולחיה אשר בארצך תהיה כל תבואתה לאכל" (ויקרא כה, ז). אמנם גם יובל, גם שמטה, רשמים הם של עולם חדש, שהעולם ההוה איננו מניח לקבוע את כל החותם כולו, אבל מבשרים הם טוב עליון, הבא מזריחה של רוחניות יותר עליונה. אבל בין כך וכך חובת האדם בצורתו המדעית לרומם את עבודת האדמה משפלותה, וזה עושה אור ד' במדע האנושי, "ועתידין כל בעלי אומניות שיעמדו על הקרקע" (יבמות סג, א), הקרקע תצא מקללתה בחלקה היותר גדול, מפני שהחכמה תגאלנה. אבל כל זה תהיה גאולת האדם, שהיא רק תכשיר גאולת העולם. אבל גאולת העולם עצמה תתרומם מעל הצורך של עמידה על הקרקע, ולא חובה כי אם עדן תשאר עבודת האדמה, ובגן עדן יטייל האדם, ושמה יהיה "לעבדה ולשמרה" (בראשית ב, טו), והעדן עצמו "עין לא ראתה אלהים זולתך יעשה למחכה לו" (ישעיהו סד, ג), הוא למעלה מכל עבודה ומכל שמירה. וגם אותו העתיד מרשם הוא את זוהר אורו על ההוה, ובתקופות היותר מאירות תהיה רשימתו יותר נכרת, עד התעלות עליונה. שהכל מתעלה, הכל מתפתח, והכל דולג ודוהר למעלה, הכל שמח, מתרעע, מרנן, ומלא גילה פנימית, ושבע שמחות, ונחת עדנים, והוד הכל, והדר מקור הכל מאיר בחלקיותו של כל אחד. והמוסר ההוי קשור בו, אורו וישעו של הקץ היותר מרומם איננו ניתק מהתוכן המוסרי של ההוה, ו"סוכת עורו של לויתן" (בבא בתרה עה, א), הכל לפי מעשיו של כל אחד ואחד. זאת היא הדעה העליונה, הדעה הישראלית, היודעת להוקיר את החיים המוסריים בתפארת נצח הודם, מה שלא ידע כל עם ולשון, 'ולא תשורם עין כל חכם ערל בשר' (על פי יחזקאל מד, ט). ועם כל זה אין העתיד מתעמם אפילו במאומה, ואין גילת הודו מתמעטת, כי אם עוד עולה ומתעלה, בשביל קשרה האמיץ ביקר המוסר, שהוא אמנם לא המוסר האנושי המוגבל בתחומים כל כך צרים, ובנוי על יסודות שהנפש חופשת להשתחרר מהם, כי אם המוסר הנצחי. המוסר האלהי אור החיים הוא מצד עצמו, לא רצועות על קרני שור מועד הוא כי אם עטרת תפארת בראשו של כל צדיק, "וצדיקים יירשו ארץ" (תהילים לז, כט). והתעלות ההויה תעלה עד שהאניות היותר אמיצה של הכל תתבצר באמת וטוב ונושאיהם. לכן "בארצם משנה יירשו שמחת עולם תהיה להם" (ישעיהו סא, ז).ממתת </b>– ממתנת;<b> חדלה </b>– פסקה;<b> אחות </b>– חיבור;<b> רשמים </b>– ניצוצות;<b> המדעית </b>– השכלית;<b> עדן </b>– עונג;<b> מרשם </b>– מטביע;<b> מתרעע </b>– מתחבר;<b> מרנן </b>– משמח;<b> ההוי </b>– הנוכחי;<b> ניתק </b>– מפורד;<b> להוקיר </b>– להעריך;<b> מתעמם </b>– מתטשטש;<b> גילת הודו </b>– שמחתו האצילית;<b> ביקר </b>– בגודל;<b> חופשת </b>– מחפשת;<b> רצועות </b>– כבלים;<b> שהאניות </b>– שהעצמיות;<b> אמיצה </b>– חזקה;<b> תתבצר </b>– תתייצב. 
<b>העולם עומד לעלות ממעל למצב עבודת האדמה, בצורתה האמללה, שתאר קללה יש לה </b>– המצב בו האנושות תלויה בעבודה החקלאית הינו מצב שישתנה ככל שהגאולה תתקדם. החקלאות שואבת את האדם לעיסוק אינטנסיבי בפעולות גסות ומעשיות ומשכיחה את ייעודו הרוחני. <b>הזריעה וכל עמלה, הזריה, והניכוש שקדם לקצירה, כל אלה תוצאות של נפילה הן, מעקבות החטא </b>– עבודת החקלאות מוצגת בתורה כמצב שבדיעבד, תוצר מן הנפילה והחטא שעבורם התקלל האדם "<b>בזעת אפך תאכל לחם</b>". <b>יעלה רוח האדם למעלה, ותענה הארץ לעומתו ברכה עליונה </b>– ככל שהגאולה תתקדם האנושות תתעלה יותר מבחינה רוחנית, ובהתאם לזאת צדדי הארציות של העולם הזה יתברכו, כדברי הפסוק: <b>"ירעש כלבנון פריו" </b>– לעתיד לבא, תבוא רוח חזקה כאותה המנשבת בעצי הלבנון ותרעיש בעצי הפרי, כלומר הרוחניות תנשב ותהיה דומיננטית בעבודת האדמה; <b>"וגלוסקאות וכלי מילת מארץ יצמחו" </b>– והארץ 'תצמיח' לחמניות ובגדי משי, היינו הגסות הארצית תצמיח תוצרים מעודנים, <b>ועבודת האדם גם המעשית תקח לה תואר עליון יותר </b>– וצדדי החיים המעשיים יופיעו בצורה רוחנית יותר. <b>מעין עליה זו הוא אור המתגלה בשמטה, בשבת הארץ </b>– שנת השמיטה, בה שובתת הארץ מעבודה חקלאית, היא מעין 'חלון הצצה' לעתיד; זוהי <b>שנה של שביתה מכל עבודת הארץ, ודי לאדם בברכת האדמה, ממתת ד' עליה, וההתחרות האנושית חדלה, והלב מתעדן עד כדי הכרת אחות כל החיים כולם, "ולבהמתך ולחיה אשר בארצך תהיה כל תבואתה לאכל" </b>– בשנה זו החקלאי שובת מעבודת האדמה, והחברה חדלה למשך שנה מתחרות וממרדף אחר הכסף, ונפתחת ל'מתנת ה'', היינו לרעיון שהממד הרוחני, האחווה וההתחשבות ביצורי החיים כולם – הם המעניקים את ההשראה והכיוון לחיים. <b>אמנם גם יובל, גם שמטה, רשמים הם של עולם חדש, שהעולם ההוה איננו מניח לקבוע את כל החותם כולו, אבל מבשרים הם טוב עליון, הבא מזריחה של רוחניות יותר עליונה </b>– גם שנת היובל וגם שנת השמיטה הן רק קריאות כיוון ("רשמים") של העולם העתידי, היינו עולמנו הנוכחי איננו מסוגל להתנהל כך עדיין לאורך זמן, אולם הן מצוות שמבשרות על עידן רוחני עליון שאנו שואפים אליו. <b>אבל בין כך וכך חובת האדם בצורתו המדעית לרומם את עבודת האדמה משפלותה, וזה עושה אור ד' במדע האנושי </b>– ההתקדמות המדעית והטכנולוגית, שמאפשרת לאנושות להמעיט את העמל הגס של חיי היומיום בכלל והחקלאות בפרט, היא חלק מן הגאולה, <b>ו</b>על כך מתבטאים חז"ל ש"<b>עתידין כל בעלי אומניות שיעמדו על הקרקע</b>", היינו ש<b>הקרקע תצא מקללתה בחלקה היותר גדול, מפני שהחכמה תגאלנה </b>– הפיתוח המדעי ("אומנות") יאפשר "לעמוד על הקרקע", להתרומם מעט מעל הארציות הגסה. <b>אבל כל זה תהיה גאולת האדם, שהיא רק תכשיר גאולת העולם </b>– ההתעדנות המדעית היא שלב ראשון בגאולת האנושות לפני השלב השני של גאולה כללית יותר; הטכנולוגיה תאפשר להתנתק מעט מן העמל החומרי <b>אבל גאולת העולם עצמה תתרומם מעל הצורך של עמידה על הקרקע </b>– בהמשך נגיע לשלב בגאולה בו לא נרגיש כלל צורך להתנתק מן העולם החומרי, <b>ולא חובה כי אם עדן תשאר עבודת האדמה, ובגן עדן יטייל האדם, ושמה יהיה "לעבדה ולשמרה" </b>– כל מעשה גשמי, גם חקלאי, יקבל משמעות נצחית ונוכל לעבד ולפתח אותו כדוגמת אדם הראשון בגן עדן, <b>והעדן עצמו "עין לא ראתה אלהים זולתך יעשה למחכה לו", הוא למעלה מכל עבודה ומכל שמירה </b>– ותחושת עדן זו, שתגיע לעתיד לבוא, היא מעל כל תחושת סיפוק ויצירתיות שאנו מסוגלים להרגיש בעולמנו הנוכחי. <b>וגם אותו העתיד מרשם הוא את זוהר אורו על ההוה, ובתקופות היותר מאירות תהיה רשימתו יותר נכרת </b>– בזמנים מיוחדים ובאנשים מיוחדים אנו יכולים למצוא גם כיום מעט רושם של אותו עדן עליון, <b>עד התעלות עליונה שהכל מתעלה, הכל מתפתח, והכל דולג ודוהר למעלה, הכל שמח, מתרעע, מרנן, ומלא גילה פנימית, ושבע שמחות, ונחת עדנים, והוד הכל, והדר מקור הכל מאיר בחלקיותו של כל אחד </b>– עד שנגיע לימים העתידיים שבה כל פעולה חומרית וחלקית תהיה מאוחדת עם התכלית והעדן הנצחיים. <b>והמוסר ההוי קשור בו </b>– בעתיד הנפלא, <b>אורו וישעו של הקץ היותר מרומם איננו ניתק מהתוכן המוסרי של ההוה </b>– וגם כעת, אנו מקבלים השראה מוסרית מן העתיד המרומם; ו"<b>סוכת עורו של לויתן</b>"<b>, הכל לפי מעשיו של כל אחד ואחד </b>– ככל שהמוסר יהיה משמעותי בחיי האדם בהווה כך יהיה שייך יותר למדרגה העתידית הכוללת את הקודש והחול יחדיו, שמכונה "סוכת עורו של לויתן" (בעל חיים ש'בולע' וכולל את הכל). <b>זאת היא הדעה העליונה, הדעה הישראלית, היודעת להוקיר את החיים המוסריים בתפארת נצח הודם, מה שלא ידע כל עם ולשון </b>– זאת היא המדרגה הישראלית שמאמינה שחיים שנשמעים לצו מוסרי הם מלאי פאר ונצח באופן ש"<b>לא תשורם עין כל חכם ערל בשר</b>" – שלא יכולה לראות ('לשור') שום תרבות אנושית, חכמה ככל שתהיה. <b>ועם כל זה </b>– שעם ישראל מכיר שחיי ההווה כבר כעת צריכים להתנהל מבחינה מוסרית מסוג מסוים,  <b>אין העתיד מתעמם אפילו במאומה, ואין גילת הודו מתמעטת </b>– הוא לא מדחיק ומטשטש את הידיעה שהעתיד צריך להביא עידן מוסרי, משמח ונצחי מסוג אחר וגדול יותר, <b>כי אם </b>העתיד <b>עוד עולה ומתעלה, בשביל קשרה האמיץ ביקר המוסר, שהוא אמנם לא המוסר האנושי המוגבל בתחומים כל כך צרים, ובנוי על יסודות שהנפש חופשת להשתחרר מהם, כי אם המוסר הנצחי, המוסר האלהי אור החיים הוא מצד עצמו </b>– לעתיד לבא האנושות תתעלה לקשר חזק עם מוסר עליון ("יקר") שאינו רק מוסר אנושי שמגביל את חופשו של האדם, כי אם מוסר א-לוהי שמעניק משמעות לכוחות החיים, וממילא אינו דוחק אותם אלא מעצים את טבעיותם; <b>לא רצועות על קרני שור מועד הוא כי אם עטרת תפארת בראשו של כל צדיק</b>– דרכי התורה והמצוות אינם כבלים חיצוניים ("רצועות") שתפקידם לבלום את היצר הפראי של האדם ("שור מועד") ותו לא, אלא בבחינת כתר שמלווה את האדם הצדיק ודוחף אותו לשלמותו; ו"<b>צדיקים יירשו ארץ</b>" – וצדיקים שחיים סמור מעין זה יובילו את המציאות. <b>והתעלות ההויה תעלה עד שהאניות היותר אמיצה של הכל תתבצר באמת וטוב ונושאיהם </b>– המציאות תתעלה עד שהעצמיות היותר חזקה של כל פרט תתייצב על נקודות האמת, הטוב ומרחביהן; <b>לכן</b> מנבא הנביא ש"<b>בארצם משנה יירשו שמחת עולם תהיה להם</b>" – מתוך שהצדיקים ימלאו את הגסות הארצית בתורה ("משנה"), העולם יצעד לעידן מלא שמחת נצח.


<b>הכח היותר חדש שיתגלה בעולם, לחדש את החיים בגאולה שלמה הוא הערך הגדול שיש לרצון האדם בהויה כולה, כשהוא משתלם בשלמותו הגמורה. ולזה אנחנו עורגים, כל מעשינו לשם כך מכוונים הם, לגלות את האלהות שברצון האדם. וזה אנו הולכים ומגלים על ידי התכנית של התעלות האדם והתקדשות רצונו, שהוא מבוא לבא על ידו לגבורת הרצון, להתגלות אלהות בעצם הרצון עצמו, העולה למעלה מכל עמל ומכל כשרון המעשה, שהוא אך הבל ורעות רוח, לגבי המעלה העליונה של עליית הרצון למקורו, והתגלותו בפעולה. זה האידיאל איננו נפסק מישראל, זאת היא עליית השכינה התדירית, שבכל יום אנו מכוונים לה בעבודתנו, עליית רצון האדם, עד כדי תפיסת מקומו הנועד לו ברצון ההויה, ואז רצון ההויה כולה, אור הרצון של הופעת גילוי האלהות המוחלטה מתגלה עליו. והכל מתחדש באור גדול, בחיים חדשים, בשירה חדשה, בטבע מחודש, בנשמות חדשות, בדעות חדשות, בהרגשות חדשות, בציור עולם מחודש, ברצונות מחודשים, בבטחון חדש, ביחש מחודש לשמים ולארץ, לכל היקום, לאדם ולבריות כולם, לגווני החיים כולם, לגלוי ולסתר, לרוחניות ולגשמיות, לחיים שבגוף ולחיים שמחוץ לגוף, להכרות מוגבלות ולהכרות שאינן מוגבלות, לניצוצות פרטיים ולאורות כלליים, לכלים מחזיקים ולתוכנים שלהם, להכל יברא יחש חדש בחידוש ההתגלות של ערכו האמתי של רצונו של האדם במציאות. וזה יבא על ידי הסרת החלודה והזוהמה מהרצון, על ידי העברת הערלה החיצונה והפנימית, על ידי מחיית עמלק, באדם ובלאומים, בבעור רוח הטומאה מהעולם כולו.בהויה </b>– במציאות;<b> עורגים </b>– שואפים; <b>מבוא </b>– הקדמה;<b> הבל ורעות רוח </b>– חסר ממשות אמיתית;<b> התדירית </b>– התמידית;<b> לגווני </b>– לצדדי;<b> הערלה </b>– האטימות.
<b>הכח היותר חדש שיתגלה בעולם, לחדש את החיים בגאולה שלמה הוא הערך הגדול שיש לרצון האדם בהויה כולה, כשהוא משתלם בשלמותו הגמורה </b>– החידוש הגדול ביותר שיתחדש בעולם אינו דווקא החידוש הטכנולוגי אלא ההכרה שהתגברות רצונו המופשט של האדם היא המניע המרכזי של המציאות;<b> ולזה אנחנו עורגים, כל מעשינו לשם כך מכוונים הם, לגלות את האלהות שברצון האדם </b>– כל ההיסטוריה האנושית וכל דרכי התורה והמצוות חותרים להכרה זו. <b>וזה אנו הולכים ומגלים על ידי התכנית של התעלות האדם והתקדשות רצונו, שהוא מבוא לבא על ידו לגבורת הרצון, להתגלות אלהות בעצם הרצון עצמו, העולה למעלה מכל עמל ומכל כשרון המעשה </b>– ככל שאדם מתקדש יותר רצונו מתגבר, והתגברות הרצון המופשט זוהי למעשה הופעת שם ה' בחיי האדם הרבה יותר ממעשיו ומעמלו הגלויים,<b> שהוא אך הבל ורעות רוח, לגבי המעלה העליונה של עליית הרצון למקורו, והתגלותו בפעולה </b>– כי כל העמל וההישגים הגלויים הם חסרי חשיבות לעומת עצם הרצון להיטיב (והתממשותו בהמשך בפועל). <b>זה האידיאל איננו נפסק מישראל, זאת היא עליית השכינה התדירית, שבכל יום אנו מכוונים לה בעבודתנו, עליית רצון האדם, עד כדי תפיסת מקומו הנועד לו ברצון ההויה </b>– התעלות זו של הרצון איננה חד פעמית אלא תהליך מתמשך, שבכל יום ויום אנו מגבירים אותה, עד שהרצון יתפוס את מקומו הנכון במציאות,<b> ואז רצון ההויה כולה, אור הרצון של הופעת גילוי האלהות המוחלטה מתגלה עליו </b>– ואז למעשה הרצון של העולם כולו (שבמילים אחרות ניתן לכנותו "גילוי א-לוהים") מתעצם אצל האדם עוד ועוד. <b>והכל מתחדש באור גדול, בחיים חדשים, בשירה חדשה, בטבע מחודש, בנשמות חדשות, בדעות חדשות, בהרגשות חדשות, בציור עולם מחודש, ברצונות מחודשים, בבטחון חדש, ביחש מחודש לשמים ולארץ, לכל היקום, לאדם ולבריות כולם, לגווני החיים כולם, לגלוי ולסתר, לרוחניות ולגשמיות, לחיים שבגוף ולחיים שמחוץ לגוף, להכרות מוגבלות ולהכרות שאינן מוגבלות, לניצוצות פרטיים ולאורות כלליים, לכלים מחזיקים ולתוכנים שלהם, להכל יברא יחש חדש בחידוש ההתגלות של ערכו האמתי של רצונו של האדם במציאות </b>– כשיתגלה רצונו הא-לוהי של האדם המציאות תשתנה בתכלית: התרבות תעסוק בביטוי הצדדים הטהורים שבנפש; השירה תהיה עמוקה יותר; הטבע האנושי יהיה מעודן יותר; יחס חיובי לבריות כולן וחסד יתפשטו בעולם; עולם הרוח ועולם החומר, הנגלה והנסתר, הפרט והכלל – יקבלו משמעות רבה יותר ויזינו זה את זה; הקשר אל העבר, אל הנשמות שבכל הדורות, להכרות מופשטות, לכל התגלות אלוהית זעירה ולסודות התורה הרחבים ביותר – יתחזק. <b>וזה יבא על ידי הסרת החלודה והזוהמה מהרצון, על ידי העברת הערלה החיצונה והפנימית, על ידי מחיית עמלק, באדם ובלאומים, בבעור רוח הטומאה מהעולם כולו </b>– כל זאת יגיע לעולם בזכות הסרת החסימות והאטימות מן הרצון. באדם – הללו באות לידי ביטוי בערלה שעל גופו; בעמים – במציאותו הפיסית והתרבותית של עמלק; ובאמצעות המחייה של אלו – האנושות תתחדש ותטהר את רצונה. 


<b>בעולם הולכים הכחות האנושיים ומתפתחים ברוחניותם, הפתוח גורם חילוק מקצועות, וחילוק המקצועות הוא גורם, שכל מקצוע יפותח וישתלם כראוי. אבל מגמתה של החלוקה היא שכל המקצועות השונים יתאחדו ברוחם, כמו שבאמת הכל הוא מיוחד ומאוחד, במרומי האצילות האלהית. רוח האמונה, הזקוקה למחשבה האלהית, היה יותר חזק בדורות הראשונים, מפני שלא נסתעפו כל כך הרעיונות המיוחדים, והיה הכל כלול ביחד, ובזה היו יותר קרובים להתוכן האלהי, אבל מתוך דחק שלהם בכלים המקבלים את המחשבות יצאו הרעיונות מטושטשים. ואור העולם משפיע הוא להוציא ממסגר אסיר, ולגאול את הנשמות ממצריהם הדחוקים. ונדמה הדבר בראשית ההופעה כאילו הענפים מתפרדים מהשרש, מה שבאמת הנם מתברכים רק ממנו. וברב שפע ישובו להאחד באחדות האורה של החכמה העליונה, המחיה את הכל. בהתבוננות חודרת בסוד הנהגה עליונה זו יבין כל משכיל להחזיר הכל לשורש הטוב, וידע כי "נשגב שם ד' לבדו" (ישעיהו ב, יא), ב"הודו על ארץ ושמים" (תהילים קמח, יג).מגמתה </b>– מטרתה;<b> האצילות </b>– הרוחניות;<b> נסתעפו </b>– התפרטו;<b> ממסגר אסיר </b>– מהכבלים שהם אסורים בהם;<b> ממצריהם </b>– ממגבלותיהם;<b> חודרת </b>– עמוקה. 
<b>בעולם הולכים הכחות האנושיים ומתפתחים ברוחניותם, הפתוח גורם חילוק מקצועות, וחילוק המקצועות הוא גורם, שכל מקצוע יפותח וישתלם כראוי </b>– אם בעבר הידע והכישרון אנושי היו מרוכזים יחדיו, הרי כיום, עקב התפתחות המדע, התחומים מתגדרים כל אחד בפני עצמו. תהליך זה הוא תהליך מבורך שהרי כך מתבררת כראוי כל חכמה.<b> אבל מגמתה של החלוקה היא שכל המקצועות השונים יתאחדו ברוחם, כמו שבאמת הכל הוא מיוחד ומאוחד, במרומי האצילות האלהית </b>– למרות שהחילוק בין התחומים גורם להתמקצעות של אחד מהם, קיים תהליך א-לוהי שמביא להתאחדות עמוקה של כולם מחדש. מכיוון שמקור המציאות הוא בא-לוהים הרי שיש יסוד מוסרי השוזר את כל תחומי החכמה. <b>רוח האמונה, הזקוקה למחשבה האלהית, היה יותר חזק בדורות הראשונים, מפני שלא נסתעפו כל כך הרעיונות המיוחדים, והיה הכל כלול ביחד, ובזה היו יותר קרובים להתוכן האלהי, אבל מתוך דחק שלהם בכלים המקבלים את המחשבות יצאו הרעיונות מטושטשים </b>– בעבר הרחוק, דווקא בגלל שהאמונה הייתה כל כך משמעותית בנפש האנושית, האפילה היא על תחומי ידע אחרים. ההתבוננות על המציאות הייתה רק על פי חזיון רוחני ("מחשבה א-לוהית") שאמנם איחד את הכל אולם גם גרם לטשטוש ולחוסר פירוט בין המחשבות השונות, ולא היו כלים מבוררים לעכל כל אחת מהן בפני עצמה. <b>ואור העולם משפיע הוא להוציא ממסגר אסיר, ולגאול את הנשמות ממצריהם הדחוקים </b>– תהליך הגאולה הוא לחלץ את התחומים השונים מהכבלים שאינם מאפשרים להם להתגדר ולבטא את עצמם באופן מלא;<b> ונדמה הדבר בראשית ההופעה כאילו הענפים מתפרדים מהשרש, מה שבאמת הנם מתברכים רק ממנו וברב שפע ישובו להאחד באחדות האורה של החכמה העליונה, המחיה את הכל </b>– התהליך מתרחש בכך שהאנושות מתרחקת מהדבקות בא-לוהים, ובשלב ראשון נדמה שתחומי הידע האנושיים מוסיפים כפירה בעולם ומתנתקים משורשם הא-לוהי, אולם בסופו של דבר ילך ויתברר שהתפרטות זו רק גרמה לברכה ולאיחוד מחדש של התחומים כולם במקורם, והפעם מתוך בירור והעמקה. <b>בהתבוננות חודרת בסוד הנהגה עליונה זו יבין כל משכיל להחזיר הכל לשורש הטוב, וידע כי "נשגב שם ד' לבדו", ב"הודו על ארץ ושמים" </b>– המעמיקים בסוד ההנהגה האלוהית את ההיסטוריה מבינים כיצד אחדות ה' הנשגבה ממלאת בהודה את עולם הרוח (השמיים) ועולם הטבע (הארץ) גם יחד.  


 
<b>בעולם פועלים ההתפתחות האיטית והדילוגים הפתאומיים. ישנם בעלי נשמות כאלה שהצד של הדליגה מתגבר בהם על צד ההתפתחות ההדרגית. וזהו האופי הישראלי, הם מושפעים מרעיון התשובה הרבה, ושואפים לדברים רמי ערך, שאין הסביבה ותנאי החיים מסכימים על זה, ומכל מקום חפצם העז הוא הכח הגלגלי, הנושא עליו את כל הרכוש היותר טוב שבחיים.הדליגה </b>– הקפיצה;<b> העז </b>– החזק;<b> הגלגלי </b>– המניע, הדוחף.
<b>בעולם פועלים ההתפתחות האיטית והדילוגים הפתאומיים </b>– ההיסטוריה האנושית מתפתחת בהדרגה מתוך ניסוי וטעיה. אמנם לעיתים מתרחשות קפיצות דרך ("דילוגים"); בתרבות, במדע, באמונה ובמוסר, שמתרחשים בהם מעת לעת שינויים מרחיקי לכת המשנים את פני האנושות.<b> ישנם בעלי נשמות כאלה שהצד של הדליגה מתגבר בהם על צד ההתפתחות ההדרגית, וזהו האופי הישראלי </b>– באנושות ישנם כאלה שאופיים מתאים להתפתחות איטית וישנם שנוטים למהפכנות, האופי הישראלי הוא מן הסוג השני ולכן היהודים מצויים במוקדי פריצות הדרך והמהפכות שבהיסטוריה. הסיבה לכך היא ש<b>הם מושפעים מרעיון התשובה הרבה, ושואפים לדברים רמי ערך, שאין הסביבה ותנאי החיים מסכימים על זה </b>– האופי המהפכני הישראלי הוא תוצר של דבקותם בא-לוהים; דבקות שדוחפת את ישראל להתקדמות מתמדת, לשיבה אין סופית למקור הא-לוהי;<b> ומכל מקום חפצם העז הוא הכח הגלגלי, הנושא עליו את כל הרכוש היותר טוב שבחיים </b>– ורצונם העצום לקשר הדוק עם ה' (גם אם מצוי בפנימיות הנשמה) הוא המנוע לשינויים פורצי דרך בתרבות האנושית.    


<b>ישנן כמה מדרגות של עילויים, שיוכל האדם והעולם להתעלות. המדרגה האחת היא שלא יעמד המצב על מעמד אחד, כי אם יזוז ממקומו לצד המעלה, וזו היא רק הצלה מירידה למטה, כי עמידה ממש אי אפשר. והשנית היא שתמיד תהיה התנועה הבאה חזקה משלפניה, ובזה העליה היא הולכת הלוך ואור. והשלישית היא שתהיה כל תנועה כפולה משלפניה, וכן הולך הדבר לבלי תכלית בכפל, עד שכל תנועה באה להיות כוללת כל מה שבעיקר ושבחידוש התנועות שלפניה, עד שכל רגע חדש של חיים הוא שוה ונעלה באיכותו על כל החיים הקודמים, ו"יפה שעה אחת בתשובה ומעשים טובים בעולם הזה מכל חיי העולם הבא" (אבות ד, יז).עילויים </b>– מדרגות עליונות;<b> מעמד אחד </b>– מצב סטטי;<b> הלוך ואור </b>– ומתגדלת;<b> תכלית </b>– סוף.
הקדוש ברוך הוא יצר את העולם באופן שההתקדמות היא מוכרחת בו, אולם<b> ישנן כמה מדרגות של עילויים, שיוכל האדם והעולם להתעלות </b>– ישנם מספר מסלולים, זה למעלה מזה, שבהם יכולה האנושות וההיסטוריה להתקדם: <b>המדרגה האחת היא שלא יעמד המצב על מעמד אחד, כי אם יזוז ממקומו לצד המעלה, וזו היא רק הצלה מירידה למטה, כי עמידה ממש אי אפשר </b>– מדרגת ההתקדמות הראשונה היא פשוט תנועה מינימלית קדימה. זוהי מדרגה ראשונית כי עמידה מוחלטת במקום איננה אפשרית (אדם אז עלול ליפול למטה), ולכן עצם חוסר הסטטיות הוא כבר סוג של התקדמות. <b>והשנית היא שתמיד תהיה התנועה הבאה חזקה משלפניה, ובזה העליה היא הולכת הלוך ואור </b>– המדרגה השנייה היא שכל התקדמות היא חזקה יותר מהתקדמות הקודמת, כלומר לא רק התקדמות כמותית אלא גם איכותית. <b>והשלישית היא שתהיה כל תנועה כפולה משלפניה, וכן הולך הדבר לבלי תכלית בכפל, עד שכל תנועה באה להיות כוללת כל מה שבעיקר ושבחידוש התנועות שלפניה </b>– המדרגה השלישית היא שכל התקדמות מוכפלת מהקודמת, כלומר היא מנצלת את הטוב שנרכש במדרגה הקודמת וממנפת זאת הלאה;<b> עד שכל רגע חדש של חיים הוא שוה ונעלה באיכותו על כל החיים הקודמים </b>– ויוצא שכל שנייה חדשה מכילה את כל מה שהיה לפני ומכפילה זאת;<b> ו</b>זוהי כוונת חז"ל במשפט: "<b>יפה שעה אחת בתשובה ומעשים טובים בעולם הזה מכל חיי העולם הבא</b>" – רגע אחד של התקדמות ("תשובה ומעשים טובים") מכיל בתוכו את כל האינסוף שיהיה ("עולם הבא").


<b>המחשבה הסודית, של העלאת הניצוצות, מתאחדת היא עם התוכן של אחדות ההויה, המתגבר ועולה, עד שהוא קובע את האופי המוסרי של האדם על פיו, ונעשה הדבר מחוור, שכל מה שנוגע בדרך ישרה או אי ישרה לאדם הכל הוא עצם מעצמיותו, וה כל עולה או יורד עמו. על פי המחשבה הגדולה של אחדות ההויה בטלה היא השאלה של אהבת עצמו, שאלה שמוה לראשית החטאת, ואלה ליסוד המוסר. לא יש כי אם אהבת הכל, שהיא באמת האהבה העצמית הנאורה והעליונה. והאהבה העצמית המזויפת, האוהבת את הניצוץ הקטן, המתראה לעינים הטרוטות, ושונאת את העצמיות המחוורת, הרי היא סמיות עינים, שאינה פחות כסל מאשר היא רשע. ככזה מדרגות ישנן בהעלאת הניצוצות, וכל אחת מהן קובעת את השפעה המוסרית הגדולה, וערכה התרבותי בעולם. בכלל כל כח מתפתח, וכל כשרון מתעלה, הרי הוא מצטרף לעילויה של ההויה. ובשעה שהספק והפסימיות יכולים לחדור לתוך הלב, לאמר על כל מעשה אשר יעשה האדם כי "הכל הבל" (קהלת א, ב), לא יוכל ערך הכלל והנצח להיות מתבטל משיגובו וערך הערצתו, כל מה שמתברר לאדם, כי אמתת העצמיות, שהיא נקודת האהבה, והכח הדוחף לחיים ולכל מעשה וכשרון, היא דוקא בכל, והכל היא העצמיות הפרטית היותר מחוורה, שכל עמל החכמה והמוסד אינם כי אם לברר את הבירור הפשוט הזה, המבורר לצדיקים ולישרי לב, וסמוי מן העין של נעוי לב ורשעים, הכל לפי מדת הרשעה והסכלות שהם כרוכים אחריהם. מובן הדבר, שכל מחשבה אידיאלית, שהיא חשובה יותר מהגסות החמרנית, כבר יש בה משום העלאת אור החיים, והכח המשתמש בעולם לפתחה ולקיימה ולהחזיקה, כל השימושים שלו עולים עמו, וכבר הם נוסעים לצד העילוי, במהלך ההויה הכללית. אמנם כל אידיאל מוגבל בדעתו של אדם אינו כי אם כוכב אחד במערכת הצבא העולמי הגדול, הולך הוא ונוסע, מתאגד הוא לקבוצה, שאין ספק בלב הוגה הדעת המפותחת, שאידיאל האידיאלים, שהוא כמוס ומוסתר, יותר נשגב הוא מחלקיו, ובכל סתר חשכו מאיר הוא בקוי אורו, המתנוצצים מתוך הערפל, את אור החיים הרבה יותר מהגלוי של האור המועט, שמתראה בהאידיאל החלקי, שבני אדם יכולים לשאת את דגלו, בהכרזות וקולי קולות. לעולם ישאר מפני זה נחלה לבני אדם להיות אגודים ,באידיאל הקיצוני העליון שבעליון, מקור הכל, "לאשתאבא בגופא דמלכא קדישא" (זוהר א ריז, ב), "חלקי ד' אמרה נפשי על כן אוחיל לו" (איכה ג, כד). והאמונה האלהית, בעזה וגדלה, תהיה לעד נשמתה של כל ההתפתחות, האנושית והעולמית. וההגיונות הגולמיים שבכל היקום הם פרקי שירה למלך הכבוד, שכל המקשיב סוד שיחם שר הוא עמם את שירתם שירתו, בכל עונג לבב. ויש לפי זה עליה כוללת. קביעת החפץ האידיאלי המקודש לפי עצמת זרמו הרי הוא מושך עמו לצד מעלה כל ניצוץ, וכל נטף המתמזג עמו, ואפילו הנכנס בגבול מגעו לפי הערכים של חוקי המשיכה העצמית והרצון הפרטי, המתגלה מתוך חביון הכלל, אשר מסוד ישרים, בא כל אציל דעת לסכם את כל רגשות חייו, וכל נטיותיו הטבעיות הגמורות, הכל לצד העליה האלהית. זאת היא מחשבת הקודש של הנגשים אל ד', בעלי הנשמות האציליות.ההויה </b>– המציאות;<b> מחוור </b>– מובן, בהיר;<b> שמוה </b>– העמידו אותה;<b> הטרוטות </b>– הנמוכות;<b> סמיות עינים </b>– עיוורון;<b> כסל </b>– טיפשות;<b> הבל </b>– חסר ממשות ומשמעות;<b> משיגובו </b>– מגודלו; <b>מחוורה </b>– מוחלטת;<b> נעוי </b>– מעוותי;<b> מתאגד </b>– מתחבר;<b> כמוס </b>– סודי; <b>נחלה </b>– מרחב, ובהקשר שלנו: דחיפה, רצון;<b> הגולמיים </b>– הפוטנציאלים;<b> שיחם </b>– דיבורם;<b> נטף </b>– טיפה;<b> חביון </b>– סתר. 
<b>המחשבה הסודית, של העלאת הניצוצות, מתאחדת היא עם התוכן של אחדות ההויה </b>– המקובלים ובייחוד האר"י הקדוש עסקו במושג "העלאת ניצוצות". הרב קוק מסביר שמושג זה הוא בעצם הרחבה לאמונה באחדות המציאות; מכיוון שה' ממלא את כל העולם הרי שיש קשר רוחני בין כל חלקי העולם, ו"הניצוצות" שעליהם דברו המקובלים הם חשיפת התוכן הרוחני שגנוז בכל; ואותו תוכן רוחני <b>המתגבר ועולה, עד שהוא קובע את האופי המוסרי של האדם על פיו </b>– ככל שאדם נפתח יותר לתוכן זה הוא מתאחד עם המוסר הא-לוהי ומחבר את חלקיקי המציאות הרוחנית למקורם;<b> ונעשה הדבר מחוור, שכל מה שנוגע בדרך ישרה או אי ישרה לאדם הכל הוא עצם מעצמיותו, והכל עולה או יורד עמו </b>– ואזי מתברר שאין פרט במציאות שאדם מתייחס אליו שאיננו מקושר לעצמיות המוסרית של האדם ובו תלויה התעלות או ירידת הכל. <b>על פי המחשבה הגדולה של אחדות ההויה בטלה היא השאלה של אהבת עצמו, שאלה שמוה לראשית החטאת, ואלה ליסוד המוסר </b>–  על פי התפיסה שרואה את העולם כאחדות אחת נפתרת אחת משאלות היסוד של המין האנושי: כיצד יש להתייחס לתכונת האהבה העצמית? המוסר הדתי הנוצרי רואה באהבת האדם את עצמו כיסוד החטא, ועל פיו יש לבטל לחלוטין את האהבה העצמית ולהיות רק מסור לזולת. מנגד, יש פילוסופים שאמרו שהמוסריות היא דווקא בכך שאדם מרוכז בעצמו ומתעלם מזולתו; אולם כאמור על פי הבנת היהדות – <b>לא יש כי אם אהבת הכל, שהיא באמת האהבה העצמית הנאורה והעליונה </b>– באמת אין הפרש מהותי בין האדם לבין העולם הסובב אותו, וברגע שהאדם אוהב את עצמו – ממילא אוהב הוא את המציאות כולה. <b>והאהבה העצמית המזויפת, האוהבת את הניצוץ הקטן, המתראה לעינים הטרוטות, ושונאת את העצמיות המחוורת, הרי היא סמיות עינים, שאינה פחות כסל מאשר היא רשע </b>– כשלא מתרוממים למבט עליון ומאוחד, הרי שהאדם עלול לשקוע בצד הקטנוני של אהבה עצמית. זהו סוג של מבט שפל ועיוורון, טיפשות שמובילה להתנהגות חסרת מוסר שבה אדם מרוכז רק בעצמו ומתעלם מן הסובבים אותו. <b>כמה מדרגות ישנן בהעלאת הניצוצות, וכל אחת מהן קובעת את השפעה המוסרית הגדולה, וערכה התרבותי בעולם </b>– עבודת "העלאת הניצוצות" מקיפה את כל התרבות האנושית והעולם בכלל, ובתוכה ישנן הבחנה והדרגה.<b> בכלל כל כח מתפתח, וכל כשרון מתעלה, הרי הוא מצטרף לעילויה של ההויה </b>– ישנם כוחות שבהם השינוי המוסרי בא לידי ביטוי בגלוי ובבירור, ולעיתים באופן נסתר; אך כל תנועה של עידון ושינוי מצטרפת לתיקונו הכללי של העולם. <b>ובשעה שהספק והפסימיות יכולים לחדור לתוך הלב, לאמר על כל מעשה אשר יעשה האדם כי "הכל הבל", לא יוכל ערך הכלל והנצח להיות מתבטל משיגובו וערך הערצתו </b>– הפער בין אפסיות האדם לשלמות הא-לוהית הוא בלתי נתפס ועלול ליצור תחושת ייאוש – מה שווה כל עמלו של האדם מול השגב והערצה לשלמות האינסופית? אולם<b> כל מה שמתברר לאדם, כי אמתת העצמיות, שהיא נקודת האהבה, והכח הדוחף לחיים ולכל מעשה וכשרון, היא דוקא בכל, והכל היא העצמיות הפרטית היותר מחוורה </b>– ככל שמתברר לאדם שהעצמיות שלו והמניע לכל פעולותיו הם למעשה האהבה והחיבור לכל, הרי מתברר שהמציאות כולה מאוחדת עם עצמיותו הפרטית הטוטאלית, ואם רק יעמיק האדם ויחשוף את עצמיותו הא-לוהית הרי שיתגלה בו עונג תכליתי, סיפוק פנימי ואושר נשגב;<b> שכל עמל החכמה והמוסר אינם כי אם לברר את הבירור הפשוט הזה, המבורר לצדיקים ולישרי לב, וסמוי מן העין של נעוי לב ורשעים, הכל לפי מדת הרשעה והסכלות שהם כרוכים אחריהם </b>– וכל עמל התורה נועד לברר נקודה זו (שפשוטה לצדיקים ונסתרת מן הרשעים ככל שמונעים מרשעות וטיפשות). <b>מובן הדבר, שכל מחשבה אידיאלית, שהיא חשובה יותר מהגסות החמרנית, כבר יש בה משום העלאת אור החיים </b>– בכל מחשבה רוחנית יש כבר סוג של העלאת ניצוצות,<b> והכח המשתמש בעולם לפתחה ולקיימה ולהחזיקה, כל השימושים שלו עולים עמו, וכבר הם נוסעים לצד העילוי, במהלך ההויה הכללית </b>– את עילוי העולם ניתן לזהות לא רק בהתפתחות דתית אלא בכל רעיון אנושי שמשמש להתפתחות תרבותית. <b>אמנם כל אידיאל מוגבל בדעתו של אדם אינו כי אם כוכב אחד במערכת הצבא העולמי הגדול, הולך הוא ונוסע, מתאגד הוא לקבוצה, שאין ספק בלב הוגה הדעת המפותחת, שאידיאל האידיאלים, שהוא כמוס ומוסתר, יותר נשגב הוא מחלקיו </b>– כל אידיאל אנושי הוא ניצוץ קטן מהמערך האידאלי, הנסתר והכולל, שהוא גדול מסך חלקיו,<b> ובכל סתר חשכו מאיר הוא בקוי אורו, המתנוצצים מתוך הערפל, את אור החיים הרבה יותר מהגלוי של האור המועט, שמתראה בהאידיאל החלקי, שבני אדם יכולים לשאת את דגלו, בהכרזות וקולי קולות </b>– והאידאל הכללי, למרות שהוא נסתר, מקדם את המציאות יותר מן האידיאלים האנושיים הגלויים לעין כל. <b>לעולם ישאר מפני זה נחלה לבני אדם להיות אגודים, באידיאל הקיצוני העליון שבעליון, מקור הכל </b>– לכן, מפני שהאידיאל הכללי הוא מחייה כל, בני אדם לעולם ירצו להיות מחוברים אליו; מציאות המכונה בלשון הזוהר: <b>"לאשתאבא בגופא דמלכא קדישא" </b>– להיות כביכול 'שאובים' בגופו של א-לוהים; וכדברי הפסוק: <b>"חלקי ד' אמרה נפשי על כן אוחיל לו" </b>– ההכרה שבתוך האדם עצמו טמונה מציאות אלוהית ולכן הוא משתוקק אליו. <b>והאמונה האלהית, בעזה וגדלה, תהיה לעד נשמתה של כל ההתפתחות, האנושית והעולמית </b>– משאת הנפש שדוחפת את כל התנועה העולמית היא האמונה בה'. <b>וההגיונות הגולמיים שבכל היקום הם פרקי שירה למלך הכבוד, שכל המקשיב סוד שיחם שר הוא עמם את שירתם שירתו, בכל עונג לבב ויש לפי זה עליה כוללת </b>– כל ביטוי גולמי במרחבי היקום הוא חוליה בשרשרת שלמה של התקדמות אל השלמות האלוהית. כדוגמת מילה שמקבלת משמעות רק כשמסתכלים עליה כחלק ממכלול של שיר שלם. האדם העליון שר את שיר ההתעלות הכללי של המציאות כולה. <b>קביעת החפץ האידיאלי המקודש לפי עצמת זרמו הרי הוא מושך עמו לצד מעלה כל ניצוץ, וכל נטף המתמזג עמו, ואפילו הנכנס בגבול מגעו לפי הערכים של חוקי המשיכה העצמית והרצון הפרטי, המתגלה מתוך חביון הכלל </b>– ככל שהאדם קובע את רצונו בזרם הא-לוהי, הרי כל מה שהוא בא במגע עימו, גם מתוך אינטרס פרטי, הופך להיות טיפה מהזרם הא-לוהי הכללי; <b>אשר מסוד ישרים, בא כל אציל דעת לסכם את כל רגשות חייו, וכל נטיותיו הטבעיות הגמורות, הכל לצד העליה האלהית </b>– וזהו סודם של הישרים ואצילי הרוח שמכוונים את כל חייהם לטובת התעלות העולם. <b>זאת היא מחשבת הקודש של הנגשים אל ד', בעלי הנשמות האציליות </b>– זהו מה שממלא את מחשבתם של המתקרבים אל הקדוש ברוך הוא.



<b>עולם תוהו עומד הוא לפנינו, כל זמן שאין אנחנו מגיעים לידי התיקון העליון של אחדותם של כל זרמי החיים וכל הנטיות השונות אשר להם. כל זמן שכל אחד "מתנשא לומר, אני אמלך" (מלכים א א, ה) "ואני ואפסי עוד" (ישעיהו מז, ח), אין שלום בעצמנו, ואין שם ד' מופיע עלינו, שמא גופיה דאקריה שלום, אשר אור האמת רק ממנו ועל ידו מופיע. כל עמל החיים, ביחוד העמל הרוחני של כל המחשבה, מוכרח להיות פונה רק כדי לגלות את אור השלום הכללי העליון, היוצא לא מתוך דחיה של איזה כח, של איזה רעיון, של איזה זרם, של איזה נטיה, אלא מתוך הכנסתו של כל אחד מאלה לתוך הים הגדול של אור אין סוף, ששם הכל מתאחד, הכל מתעלה, הכל מתרומם, והכל מתקדש. חביבים הם היסורים הרוחניים, שכל עובד אמיתי. עובד אלהים אמת באהבה גמורה, סובל על ידי השאיפה הקדושה הטהורה והנאצלת הזאת, אבל דוקא היסורים הללו הם הם הממרקים את הנשמה, ומביאים אותה, ועל ידה את העולם כולו, לידי האושר המרומם, לידי שאיבת רוח הקודש, לידי הגלותה של השכינה העליונה, ולידי הדבקות האמיתית באור חיי כל החיים. "ואתם הדבקים בד' אלהיכם חיים כולכם היום" (דברים ד, ד). תוהו </b>– חוסר סדר, שיממון; <b>ואני ואפסי עוד </b>– מבלעדי הכל אפס;<b> שמא גופיה דאקריה שלום </b>– עצמיותו של ה' הוא השלום;<b> והנאצלת </b>– והרוחנית; <b>הממרקים </b>– המנקים, המצחצחים;<b> המרומם </b>– הגבוה.
<b>עולם תוהו עומד הוא לפנינו, כל זמן שאין אנחנו מגיעים לידי התיקון העליון של אחדותם של כל זרמי החיים וכל הנטיות השונות אשר להם </b>– המצב הראשוני של המציאות הוא חוסר סדר ("עולם תוהו"), ובא לידי ביטוי במחלוקת ובמלחמה שבין העמים, הדעות והתרבויות השונות. <b>כל זמן שכל אחד </b>מן הזרמים <b>"מתנשא לומר אני אמלך" "ואני ואפסי עוד", אין שלום בעצמנו, ואין שם ד' מופיע עלינו, שמא גופיה דאקריה שלום, אשר אור האמת רק ממנו ועל ידו מופיע </b>– כל זמן שהכוחות מתגדרים בפני עצמם ומנסים לדחוק אחד את השני אין שלום בעולם, ואזי הקדוש ברוך הוא – שעצמיותו זוהי ההרמוניה האמיתית בין הכוחות השונים – כביכול אינו מתגלה. <b>כל עמל החיים, ביחוד העמל הרוחני של כל המחשבה, מוכרח להיות פונה רק כדי לגלות את אור השלום הכללי העליון, היוצא לא מתוך דחיה של איזה כח, של איזה רעיון, של איזה זרם, של איזה נטיה, אלא מתוך הכנסתו של כל אחד מאלה לתוך הים הגדול של אור אין סוף, ששם הכל מתאחד, הכל מתעלה, הכל מתרומם, והכל מתקדש </b>– המאמצים כולם, ובעיקר הרוחניים, אמורים להיות מופנים לא להתנגשות ודחיקה בין הכוחות אלא להכלת הנקודה הטובה שבכל אחד תחת מטריית הקודש. <b>חביבים הם היסורים הרוחניים, שכל עובד אמיתי, עובד אלהים אמת באהבה גמורה, סובל על ידי השאיפה הקדושה הטהורה והנאצלת הזאת </b>– המוכנות לאחד בין הכוחות דורשת מאמץ וייסורים רוחניים שעובד ה' אמיתי מקבל אותם באהבה;<b> אבל דוקא היסורים הללו הם הם הממרקים את הנשמה, ומביאים אותה, ועל ידה את העולם כולו, לידי האושר המרומם, לידי שאיבת רוח הקודש, לידי הגלותה של השכינה העליונה, ולידי הדבקות האמיתית באור חיי כל החיים </b>– אולם דווקא הבירורים הקשים הללו, שמבררים ומדייקים את מקומו של כוח, מצחצחים את המרחב הרוחני וגורמים אושר, דבקות והופעת הא-לוהות בעולם ("שכינה"); <b>"ואתם הדבקים בד' אלהיכם חיים כולכם היום".   בינה הוא האידיאל העליון איך שהעולם צריך להיות, בתכלית הטוב, הנועם והאושר, לא כמו שהוא עם גבוליו ומצריו, וזעירותו, כי אם ברעיון הדרור, המוחלט מכל מועקה שבעולם, עולם מלא, עולם עליון. וממעל לבינה היא החכמה, מה שעולם זה עומד להכיר ממה שיותר עליון ממנו. ומה שהוא יותר עליון מכל אידיאל עולמי בהכרה, ואידיאל עולמי מלא בעתיד, הם תמיד מקושרים זה אל זה. וחיי כל העולמים וקיומם באים על ידי הצפיה הנסתרה שיש אל הכל להאושר העליוני הלזה, שהוא נותן בלא הרף את דחיפת ההויה מכלליות כלליותה עד פרטיות פרטיותה, ומהאצילות היותר טהורה ומאירה, עד החמריות היותר טמאה וחשוכה, הכל עומד להתעלות, להאיר, ולהתאחד. ורעיון אחדותי זה, כללי ועליון, ממלא לבם של צדיקים גדולה שמחה, ומחזק ומחיה את רוחם לעבודה שלמה תמידית, ונותן להם כח רוחני, של שלום וכבוד, להשלים עם כל נטיות החיים ולהעלותם, לדעת איך לכבד את הבריות כולם, ולהסתכל מתוך מעמדם איך הכל עושה רצון קונו. ומתוך עליוניותה של מחשבה זו יודעים הם לברר מכל דבור ומכל תנועה, מכל ידיעה ומכל מאורע דברי אלהים חיים. ואור תורה וחכמת אלהים מאירה את כל הוייתם מכל העברים, ובקרבם יכבדו את אלהי הכבוד, והדר כבודו מלא עולם, וסובב עולם, "ומעולם עד עולם אתה אל" (תהילים צ, ב), ו"חסד אל כל היום" (שם נב, ג).בתכלית </b>– במקסימום;<b> ומצריו </b>– ומגבלותיו;<b> וזעירותו </b>– וקטנותו;<b> הדרור </b>– החופש;<b> ההויה </b>– המציאות;<b> מעמדם </b>– מצבם;<b> וסובב </b>– ומקיף. 
המושג <b>בינה הוא האידיאל העליון איך שהעולם צריך להיות, בתכלית הטוב, הנועם והאושר, לא כמו שהוא עם גבוליו ומצריו, וזעירותו, כי אם ברעיון הדרור, המוחלט מכל מועקה שבעולם, עולם מלא, עולם עליון </b>– המקובלים המשיגו את העולם הרוחני בביטויים שונים. אחד מהם הוא ה"בינה" שמשמעותו עולם אידיאלי, שבו אין מועקות ומגבלות משום סוג, אלא חופש אינסופי.<b> וממעל לבינה היא החכמה, מה שעולם זה עומד להכיר ממה שיותר עליון ממנו </b>– מעל עולם ה"בינה" מצוי עולם ה"חכמה". מצב בו האנושות והעולם יתעלו לא רק לפי סדר הכוחות שאנו מכירים בהווה אלא הרבה יותר מכפי שאנו יכולים לשער. <b>ומה שהוא יותר עליון מכל אידיאל עולמי בהכרה, ואידיאל עולמי מלא בעתיד, הם תמיד מקושרים זה אל זה </b>– העולמות משפיעים זה על זה: מתוך תיקון העולם לפי סדר הכוחות בהכרה ובהווה ("חכמה") יתעלה העולם אל תיקון משמעותי יותר בעתיד ("בינה"). <b>וחיי כל העולמים וקיומם באים על ידי הצפיה הנסתרה שיש אל הכל להאושר העליוני הלזה, שהוא נותן בלא הרף את דחיפת ההויה מכלליות כלליותה עד פרטיות פרטיותה, ומהאצילות היותר טהורה ומאירה, עד החמריות היותר טמאה וחשוכה, הכל עומד להתעלות, להאיר, ולהתאחד </b>– בעולם קיימת ציפייה נסתרת לעתיד זה שמקיף את כל המציאות. אין תנועת חיים – מהמופשטת ביותר ועד החומרנית ביותר – שאינה חפצה להתעלות ולהתקדם, להיות יותר עדינה ויותר קרובה לעתיד שבו הכל יתאחד. <b>ורעיון אחדותי זה, כללי ועליון, ממלא לבם של צדיקים גדולה שמחה, ומחזק ומחיה את רוחם לעבודה שלמה תמידית, ונותן להם כח רוחני, של שלום וכבוד, להשלים עם כל נטיות החיים ולהעלותם, לדעת איך לכבד את הבריות כולם, ולהסתכל מתוך מעמדם איך הכל עושה רצון קונו </b>– הצדיקים מכוונים את חייהם לאור העתיד הגדול שצפוי לעולם. מתוך כך, כבר בהווה, הם תרים אחרי הנקודות הטובות שיש בכל רעיון ותרבות. הם יודעים שלעתיד הכל יתעלה ויתאחד וממילא משתדלים להיות שותפים בהתעלות זו; <b>ומתוך עליוניותה של מחשבה זו יודעים הם לברר מכל דבור ומכל תנועה, מכל ידיעה ומכל מאורע דברי אלהים חיים </b>– ומתוך כך הם מעלים ניצוצות מכל דבר במציאות (מבררים מהי הנקודה הא-לוהית שמחייה אותו). <b>ואור תורה וחכמת אלהים מאירה את כל הוייתם מכל העברים, ובקרבם יכבדו את אלהי הכבוד, והדר כבודו מלא עולם, וסובב עולם </b>– על ידי ההתעמקות בלימוד תורה רעיון זה חודר לעומק חייהם, עד שבהם עצמם מתגלה ("כבוד") הרצון הא-לוהי שמקיף את המציאות כולה; כדברי הפסוקים: <b>"ומעולם עד עולם אתה אל", "וחסד אל כל היום" </b>– הכבוד והחסד הא-לוהי מצוי בכל מקום ובכל עת. 



<b>מעולמים רחוקים באות נשמותינו אלינו, מעולמות קימים, ומעולמות נחרבים, העבר כולו זורח עלינו, קטנותו היא מגדלת אותנו. משטף דקיק של חיים הוחל אות החיים, והרי הוא עולה ומתרחב, עולה ומתעלה במסלולו, קונה לו תמיד נכסים חדשים, מוסיפם על הראשונים, מתארגנים הם יחד לחטיבה רבת האון וההוד. ורעידת רוממות עוברת על כל היקום, והכל מתרומם, עלז ומתקדש, מכין אוצר חיים לעולמות עתידים, מחדש אותם ומתחדש בהם, ומתעלה על ידם, מתגדל בגדולה אצילית, הולך ועולה עד שחקי שחקים. קונה לו עמדה של 'מהלכים בין העומדים' (על פי זכריה ג, ז), מתעשר בהמון חושים לאין תכלית, בשפעת צבעים אדירים רוחניים לאין קצב, מאיר כאור החמה, 'כזוהר הרקיע וככוכבים לעולם ועד' (על פי דניאל יב, ג). הננו נתבעים להעלות את עצמנו, להרבות את גדולתנו, להרחיב את חכמתנו, באור החיים שמתוסף בנו הננו מוסיפים חיים ואור בכל היש, והיש כולו דוחק אותנו להמציא לו עילויו, צינורות שוטפים חפץ רצון וחיים ממלא כל היקום באים עדינו, מתעלים בעילויינו, שבים כגלי ים בשפעת שטפם, כמשברי אור בשיא חוסן מרוצתם. ואנו כולנו בעלי החפץ וההכרה קרואים אנו לפתח את היש כולו, להרחיב את גבול הוייתו, קרואים אנו להאדיר חפצנו, להבהיק הכרתנו, לעזז את יכלתנו. בלי מצרים היא שאיפתנו, ובכל מצר וגבול הננו נותנים ברכות נצחים, עז לנו באלהים סלה את העולמים כולם אנו מנשאים, משגבים ומפארים, ונותנים פאר לאל חי העולמים.דקיק </b>– קטנטן;<b> הוחל אות החיים </b>– מתחיל סימן החיים;<b> לחטיבה </b>– ליחידה;<b> האון </b>– בכוח;<b> עלז </b>– שמח;<b> קצב </b>– סוף (מלשון 'קצוב');<b> עדינו </b>– אלינו;<b> חוסן מרוצתם </b>– חוזק מהירותם; <b>כמשברי </b>– כגלי;<b> הוייתו </b>– מציאותו;<b> להאדיר </b>– להעצים;<b> לעזז </b>– לחזק;<b> מצרים </b>– מגבלות;<b> סלה </b>– נצח;<b> מנשאים </b>– מרוממים. 
<b>מעולמים רחוקים באות נשמותינו אלינו, מעולמות קיימים, ומעולמות נחרבים, העבר כולו זורח עלינו, קטנותו היא מגדלת אותנו </b>– חיינו בהווה מושפעים ממאורעות העבר, הן אלה שהותירו בנו קיימות חיובית והן אלה שהותירו חורבן, בפרספקטיבת הנצח מתברר שאף המאורעות השליליים והקטנוניים הצמיחו אותנו. <b>משטף דקיק של חיים הוחל אות החיים, והרי הוא עולה ומתרחב, עולה ומתעלה במסלולו, קונה לו תמיד נכסים חדשים, מוסיפם על הראשונים, מתארגנים הם יחד לחטיבה רבת האון וההוד </b>– כל פרט במציאות נולד כישות זעירה ובמשך החיים הוא הולך וקונה לו קשרים ושייכות לכלל המציאות, מלא העוצמה וההדר. <b>ורעידת רוממות עוברת על כל היקום, והכל מתרומם, עלז ומתקדש, מכין אוצר חיים לעולמות עתידים, מחדש אותם ומתחדש בהם, ומתעלה על ידם, מתגדל בגדולה אצילית </b>– המציאות איננה סטטית אלא תוססת, מתחדשת ומתעלה ללא הפסק, והכל<b> הולך ועולה עד שחקי שחקים, קונה לו עמדה של 'מהלכים בין העומדים', מתעשר בהמון חושים לאין תכלית, בשפעת צבעים אדירים רוחניים לאין קצב, מאיר כאור החמה, 'כזוהר הרקיע וככוכבים לעולם ועד' </b>– העולם הולך ונפתח לאידאלים נצחיים המתקדמים כל העת, הגוונים הולכים ומתרבים לאינסוף. <b>הננו נתבעים להעלות את עצמנו, להרבות את גדולתנו, להרחיב את חכמתנו, באור החיים שמתוסף בנו הננו מוסיפים חיים ואור בכל היש </b>– כל אחד קרוי להיות שותף לתהליך זה, לצאת מפרטיותו אל הגדולה הא-לוהית שמקננת בנו,<b> והיש כולו דוחק אותנו להמציא לו עילויו, צינורות שוטפים חפץ רצון וחיים ממלא כל היקום באים עדינו, מתעלים בעילויינו, שבים כגלי ים בשפעת שטפם, כמשברי אור בשיא חוסן מרוצתם </b>– המציאות עצמה דוחקת בנו להתמלא בשטף הא-לוהי שזורם כגלי ים ואור במהירות ובעוצמה. <b>ואנו כולנו בעלי החפץ וההכרה קרואים אנו לפתח את היש כולו, להרחיב את גבול הוייתו, קרואים אנו להאדיר חפצנו, להבהיק הכרתנו, לעזז את יכלתנו </b>– ובני האדם, בעלי הרצון החופשי ויכולת ההכרה, קרויים להיות בראש החץ של תהליך התעלות זה, להרחיב את התגלותו של א-לוהים בעולמנו באמצעות חיזוק הרצון, השכל והעשייה.<b> בלי מצרים היא שאיפתנו, ובכל מצר וגבול הננו נותנים ברכות נצחים, עז לנו באלהים סלה </b>– שאיפתנו היא ללא גבול, ואנו מברכים בזמן של כל ניצחון על מגבלות העולם הזה, כי מקור עוצמתנו הוא א-לוהים הנצחי ("סלה"); <b>את העולמים כולם אנו מנשאים, משגבים ומפארים, ונותנים פאר לאל חי העולמים </b>– אנו מרוממים ומפארים את הבורא בכך שאנו משפרים את המציאות העולמית.

<b>את הכל, את כל העולם, את כל היצורים, את כל הנשמה אנו רוצים להעלות, ואנו זקוקים להעלות ולעדן את שרש הכל, אנו שוקקים לרומם, לחבר במקור אור החיים, יסוד חי העולמים. ומתשוקה קבועה חקוקה ומבולטה במעמקי נשמתנו, בטבע תולדתנו, בכל מסבות החיים ההולכות ומשתלשלות עלינו, על הכלל ועל הפרט, אנו לוקחים כל רעיון וכל חפץ, כל רגש של תקוה וכל עומק של חיים, כל גבורה וכל הוד. את הזוהר האלהי של כל העולמים אנו שואפים למלא ולרומם, לעדן ולשגב, את האידיאות האלהיות הנפולות מפני מצר הישות המוגבלה אנו שואפים לשחרר, ואנו ממשיכים להן ולמקור כנסיתן חיים עליונים ממקור החירות, על ידי התרחבות הופעת זליפת זרמי נשמתנו, המתפצלים בכלים שונים, ממעמקי האמונה עד שטחיות המעשה, מחלקת התום והיושר עד רוכסי הבקרת והנתוח המדעי, מיסוד תשוקת החיים וההויות עד קסם כל פאר כל תקוה וכל רעננות, מעמקי מחשכים של כל קדרות רוח, של כל נפילת מעמקים, עד נשיאת ראש למעלה ורכיבת עבים וערבות, בכל מתלבשת תשוקת עולמי עד, "תאות גבעות עולם" (בראשית מט, כו) שלנו, נצח ישראל עדי עד. ומתפלש הרוח הגדול, אשר מרחבי עולמים לא יכילוהו, בכל לבבות, בכל נתיבות חיים. 'וזקנים ונערים, בחורים גם בתולות' (על פי תהילים קמח, יב), הוגי דעות ושופטי ארץ, אכרים ושרי קודש, וכל כחות החיים הספונים, אשר כל בוני עולם בעתיד מהם יצאו, כולו אומר כבוד עז וחיים, כולו מוגש ומוקטר, לשם אל עולם, לרומם שם אלהי ישראל, להעלות שטפי חיי העולמים אל באר מקור מי חייהם. וממעל ומתחת ברכות ישטפו, זרע השלום יתן פריו, "והארץ תענה את הדגן ואת התירוש ואת היצהר, והם יענו את יזרעאל" (הושע ב, כד).שוקקים </b>– רוצים;<b> ומבולטה </b>– ובולטת, ומסומנת;<b> תולדתנו </b>– ההיסטוריה שלנו;<b> האידיאות </b>– הרעיונות המופשטים;<b> הנפולות </b>– הכושלות;<b> ממשיכים </b>– מושכים, מובילים;<b> כנסיתן </b>– המקום בו הן מכונסות;<b> זליפת </b>– טפטוף;<b> התום </b>– השלמות;<b> רוכסי </b>– הרי;<b> וההויות </b>– והמציאות;<b> קדרות </b>– עצבות;<b> עבים </b>– עננים;<b> וערבות </b>– ומרחבים;<b> ומתפלש </b>– ומתפרט;<b> הספונים </b>– הטמונים;<b> ומוקטר </b>– ועולה למעלה (כעשן הקטורת).
<b>את הכל, את כל העולם, את כל היצורים, את כל הנשמה אנו רוצים להעלות, ואנו זקוקים להעלות ולעדן את שרש הכל, אנו שוקקים לרומם, לחבר במקור אור החיים, יסוד חי העולמים </b>– בעומק רצוננו קיימת שאיפה לתיקון הכל, ודרך התיקון עוברת בחיזוק הרצון האלוהי באדם ובחיבור כל הנבראים אליו.<b> ומתשוקה קבועה חקוקה ומבולטה במעמקי נשמתנו, בטבע תולדתנו, בכל מסבות החיים ההולכות ומשתלשלות עלינו, על הכלל ועל הפרט, אנו לוקחים כל רעיון וכל חפץ, כל רגש של תקוה וכל עומק של חיים, כל גבורה וכל הוד </b>– במסורת החקוקה בנו, בהיסטוריה המופלאה של הכלל והפרט, שזורה תשוקה עמוקה לדבקות ברצון ה'. על ידי ההתקשרות שלנו למערכת חיים מופלאה זו אנו מבססים את התשוקה שלנו אל הטוב. <b>את הזוהר האלהי של כל העולמים אנו שואפים למלא ולרומם, לעדן ולשגב, את האידיאות האלהיות הנפולות מפני מצר הישות המוגבלה אנו שואפים לשחרר, ואנו ממשיכים להן ולמקור כנסיתן חיים עליונים ממקור החירות </b>– שאיפתנו היא למצוא, לרומם ולעדן את המשמעות ("זוהר א-לוהי") שמצויה בכל ברוא וברוא; לשחרר את  את הרעיונות המופשטים מהגשמתם וחולשתם עקב מגבלות החומר, וזאת באמצעות חיבורם אל המקור האלוהי, החופשי מכל הגבלה. כיצד נעשה התיקון? <b>על ידי התרחבות הופעת זליפת זרמי נשמתנו, המתפצלים בכלים שונים </b>– באמצעות הפתיחות לזרמי הנשמה המופיעים בצורות שונות:<b> ממעמקי האמונה עד שטחיות המעשה, מחלקת התום והיושר עד רוכסי הבקרת והנתוח המדעי, מיסוד תשוקת החיים וההויות עד קסם כל פאר כל תקוה וכל רעננות, מעמקי מחשכים של כל קדרות רוח, של כל נפילת מעמקים, עד נשיאת ראש למעלה ורכיבת עבים וערבות </b>– כאשר אדם מצליח להתמלא מהרצונות העמוקים שבנשמתו ולממש אותם בכל מרחבי החיים – מאמונה עמוקה עד התגלמות מעשית; מהקשבה תמימה למסורת ועד שימוש בהשכלה רחבה וחשיבה ביקורתית; מהתשוקה לחוויות חיים קיומיות עד המוקסמות מהפאר שמצוי במרחבי המציאות; ממצבי רוח של עצבות ועד תחושת רוממות רוח – <b>בכל מתלבשת תשוקת עולמי עד, "תאות גבעות עולם" שלנו, נצח ישראל עדי עד </b>– לכל אלו מחבר האדם את התשוקה לעוצמה נצחית ("תאוות גבעות עולם") שמתבטאת בחייה האינסופיים של האומה הישראלית. <b>ומתפלש הרוח הגדול, אשר מרחבי עולמים לא יכילוהו, בכל לבבות, בכל נתיבות חיים, 'וזקנים ונערים, בחורים גם בתולות', הוגי דעות ושופטי ארץ, אכרים ושרי קודש</b> – על ידי השפעת רצון ה' בכל מרחבי החיים, כל בני האדם, על כל סגנונותיהם ואופיים המנוגד, יתאחדו יחד: זקנים ומבוגרים, משכילים ואנשים פשוטים, אנשי מעשה ואנשי רוח – כולם ישאפו אל הטוב הא-לוהי והברכה תרבה בארץ; <b>וכל כחות החיים הספונים, אשר כל בוני עולם בעתיד מהם יצאו, כולו </b>של הרוח הגדול<b> אומר כבוד עז וחיים, כולו מוגש ומוקטר, לשם אל עולם, לרומם שם אלהי ישראל, להעלות שטפי חיי העולמים אל באר מקור מי חייהם </b>– וכל הכוחות הטמונים במציאות, שעוד יצאו אל הפועל בעתיד, יבטאו את הרוח הגדול שיוקדש כולו רק למטרה אחת – לרומם את שם ה' א-לוהי ישראל; <b>וממעל ומתחת ברכות ישטפו, זרע השלום יתן פריו </b>– והברכה תבוא הן ברוחנית ("מעל") והן בחומריות ("מתחת"), וההרמוניה תיתן פריה, כדברי הפסוק: "<b>והארץ תענה את הדגן ואת התירוש ואת היצהר, והם יענו את יזרעאל</b>" – המציאות הארצית תיצור שפע חקלאי שיביא מענה לעם שהוא זרעו של אל ("יזרעאל").







תוצאה (אחרי עיבוד):

<b>אוֹרוֹת הַקֹּדֶשׁ(ב)</b>מֵאֵת הָרַב ר' אַבְרָהָם יִצְחָק הַכֹּהֵן קוּק זַצַ"ל
עֲשָׂרָה מַאֲמָרוֹת
מַאֲמָר רִאשׁוֹן
<b>הַקֹּדֶשׁ הַכְּלָלִי</b>

קֹדֶשׁ מִלָּה בִּגְרַמֵּיהּ הוּא, וְשָׁאֲרָא מִנֵּיהּ אָתְיָין.
מַאי קֹדֶשׁ, שְׁלִימוּתָא דְכֹלָּא, דְּאִקְרֵי חָכְמָה עִלָּאָה.
וְאַעַ"ג דְּאִיהוּ סְטַר טְמִירָה, וְאִקְרֵי קֹדֶשׁ, מִתַּמָּן אִתְפַּשַּׁט פְּשִׁיטוּ לְתַתָּא, וְאִקְרֵי קְדֻשָּׁה.
זֹהַר, חֵלֶק ג, ס"א, צ"ג-ד

הקודש הכללי, העצמי, הבלתי נגדר, צפוי בקדושה הכללית, המגמתית, המתפשטת באדם ובעולם.
הקדושה העולמית, המעלה את החול לקודש, היא הקדושה שבטבע, המתגלה בארץ הקודש.

<b>סֵדֶר א</b>
<b>הַקֹּדֶשׁ הַכְּלָלִי הָעַצְמִי</b>
<b>א</b>
<b>הַקֹּדֶשׁ הָעַצְמִי</b>
<b>הַקֹּדֶשׁ הָעַצְמִי</b> הוּא הַחָכְמָה, הַהַכָּרָה לְבַדָּהּ, זוֹהַר הָאִידֵיאוֹת הָעֶלְיוֹנוֹת, בִּהְיוֹתָן בְּרוֹם עֶלְיוֹנִיּוּתָן, בְּלֹא שׁוּם הַגְבָּלָה, בְּלֹא שׁוּם פְּרָטִיּוּת שֶׁל צִבְיוֹן, אֲפִילוּ שֶׁל כְּלָלִי כְּלָלִיּוּת אֲשֶׁר בַּמְּצִיאוּת. שֶׁהַכֹּל הוּא פְּרָטִי וּמוּגְבָּל לְגַבֵּי הָרֹחַב וְאִי הַגְּבוּלִיּוּת שֶׁל הַחָכְמָה הָעֶלְיוֹנָה, בְּרוֹם עֻזָּהּ. הַחָכְמָה בְּרוֹמְמוּת קָדְשָׁהּ הִיא לְמַעְלָה מֵהַחֵרוּת, נִשְׂגְּבָה מֵעָלְמָא דְחֵירוּ, דְּכָל חֹפֶשׁ וְחֵרוּת אֲשֶׁר בָּעוֹלָמִים מִינָּהּ תַּלְיָא. צוּרַת הָעוֹלָמִים כֻּלָּם, וְכָל אִידֵיאָלֵיהֶם, שִׂגּוּב תַּכְלִית הֲוִיָּתָם, וְכָל רוֹם וְעֹמֶק שֶׁל חַיֵּיהֶם, עֶדְנַת שִׁירָתָם וְרִוּוּי שִׂמְחָתָם, וְחֶדְוַת עֶדְנָם, הַכֹּל כְּלָא נֶחְשָׁב לְגַבֵּי טֹהַר הַקֹּדֶשׁ שֶׁל עֶצֶם הַחָכְמָה. רַק בְּהַכְנָתָהּ שֶׁל הַחָכְמָה אֶל הַצִּיּוּרִים, הָאִידֵיאָלִים, בְּתוֹר הַשְּׁלָטָה עַל עֲרָכִים מְצִיאוּתִיִּים, מִתְהַוֶּה זֶה הָאוֹר, שֶׁשָּׁם הָעוֹלָם שֶׁל הַחֵרוּת מִתְרָאֶה. שָׁם בְּעוֹלַם הַחֵרוּת, בְּעֵדֶן הַצִּיּוּרִים וּבִיצִירַת הָאִידֵאָלִים בְּאֹפֶן הָרָאוּי לָרֶדֶת לִתְפִיסַת הֲוִיַּת אִידֵיאָלִים מֻגְבָּלִים, יוֹצְרֵי עוֹלָמִים, מְהַוֵּי חַיִּים, מַמְצִיאֵי נְשָׁמוֹת, וּמְחַדְּשֵׁי צְבָאֵי צְבָאוֹת, מִכֹּחַ הוֹפָעָתָהּ שֶׁל תְּכוּנַת הַחֵרוּת שֶׁל בִּינַת חַיֵּי כָּל הָעוֹלָמִים, בְּצוּרָתָהּ הָעֶלְיוֹנָה, מִתְגַּלֶּה הוֹד הַבִּינָה, שֶׁהִיא דֻּגְמָתָהּ שֶׁל הַהַכָּרָה הַטְּהוֹרָה הַמִּתְבַּשֶּׂמֶת בְּבָשְׂמֵי הַשִּׁירָה, בִּנְגִינַת נֹעַם וְחֶדְוַת רְנָנִים. הַיְּרִידָה אֶל הַנֹּעַם, מֵהָעֵרֶךְ הָעֶלְיוֹן שֶׁל הַקֹּדֶשׁ שֶׁמִּמַּעַל לְכָל נֹעַם, הִיא מַאֲצֶלֶת הוֹד הַבִּינָה בְּכָל מַעֲרְכֵי הַהֹוִיָּה, וְהַאי עָלְמָא עִלָּאָה אַף עַל גַּב דְּלָאו אִיהוּ דִּינָא, דִּינִין מִתְעָרִין מִינֵּיהּ. וְשֹׁרֶשׁ הַגְּבוּרוֹת בְּמָקוֹרִיּוּתָן הוּא מַגְבִּיר עוֹד אֶת מַעֲמַק הַנֹּעַם בַּהֲדַר תִּפְאַרְתּוֹ. אָמְנָם מְקוֹם הַשְּׁאִיבָה הַמְּקוֹרִית, שֶׁשָּׁם הַיֵּשׁ הַמֻּחְלָט שׁוֹכֵן בְּחֶבְיוֹנוֹ, אֵינֶנּוּ כִּי אִם בְּרוֹם הַקֹּדֶשׁ, הָאִידֵיאָלִיּוּת שֶׁמִּמַּעַל לְמִדַּת כָּל חֵרוּת, מִפְּנֵי שֶׁאֵין תֹּכֶן שֶׁל עַבְדוּת מֻכְשָׁר לָצֵאת מִשָּׁם, אֲפִילוּ אַחֲרֵי רִבּוֹא רְבָבוֹת שֶׁל הוֹרָדוֹת וְהִשְׁתַּלְשְׁלֻיּוֹת. מִמְּקוֹר הַחַיִּים, שֶׁהוּא לְמַעְלָה מִן הַחַיִּים, שׁוֹאֵב יִשְׂרָאֵל אֶת רוּחוֹ, וּמִמַּעַל לְכָל עַרְכֵי עוֹלָמִים מְרַחֵף הוּא לְתַפְקִידוֹ. אָמְנָם כְּדֵי לְהָאִיר הָאַרַת הַחַיִּים בְּכָל הַנְּשָׁמוֹת, וּבְכָל מֶרְחֲבֵי עוֹלְמֵי עַד, הֲרֵי אוֹר הַקֹּדֶשׁ שֶׁל תֹּכֶן הַיֵּשׁ הַמֻּחְלָט מוֹפִיעַ בְּעַדּוֹ בִּמְלֹא כָּל מִלּוּאִים, וְנַחֲלֵי עֲדָנִים שׁוֹטְפִים וְזוֹרְמִים בְּרוּחַ בִּינָה, אֲשֶׁר בְּדִבְרֵי אֱלֹהִים חַיִּים, שֶׁעַל יָדָם שׁוֹאֲבִים הֵם כָּל צְמֵאֵי נַהֲרַת הַקֹּדֶשׁ אֶת אוֹר הַקֹּדֶשׁ בְּחֹסֶן עֻזּוֹ. אִם מִתְּשׁוּקַת תַּאֲוַת עֲדָנִים וְחִשְׁקַת נֹעַם, הַמִּתְגַּבֶּרֶת בְּתֹכֶן הַנְּשָׁמָה, מִצַּד תִּגְבֹּרֶת פְּרָטִיּוּת צִבְיוֹנָהּ, יַחְשֹׁב כָּל חוֹשֵׁב אֶת הַנֹּעַם לִמְקוֹר הַהֹוִיָּה, לְתֹכֶן הַיֵּשׁ, וְאֵלָיו יָשִׂים כָּל מַגַּמָּתוֹ, בְּתֹאַר הַנֵּצַח, וּמַגְּמַת דֹּרֵי דּוֹרוֹת, אִם כִּי חֵשֶׁק נִפְלָא בִּפְלִיאוֹת צִדְקַת עוֹלָמִים יָשִׂים שָׁם אֶת מִשְׁטָרוֹ, הֲרֵי יְסוֹדֵי הַחַיִּים הוֹלְכִים וּמִתְמוֹטְטִים, מִפְּנֵי עֲזִיבַת הָאוֹר הַמְּרוֹמֵם אֲשֶׁר לְחָסְנַת הַקֹּדֶשׁ שֶׁמִּמַּעַל לְכָל חֵרוּת וְכָל נֹעַם. וּבִירִידָה אַחַר יְרִידָה בְּשִׁטְפֵי דּוֹרוֹת יוּכְלוּ הַתְּכָנִים לְהַזֵּרוֹת עַד כְּדֵי מַאְפֵּלִיּוֹת הַמַּחְשִׁיכִים, אֲשֶׁר לְכָל רֶשַׁע וְכֵסֶל, אֲשֶׁר לְמֹקְדֵי שְׁאוֹל, יְסוֹדֵי הַבְּלִיָּה וְהַהֶעְדֵּרִים בְּכָל גְּוֹנֵיהֶם. וְאוֹתוֹ הַצִּבְיוֹן הַמְּיֻחָד, שֶׁמְּעֻטָּר בּוֹ יִשְׂרָאֵל, שׁוֹכֵן בְּחָכְמַת אֵל דֵּעוֹת ד', בְּרוֹם קָדְשָׁהּ, מְכוֹן עֻזָּהּ וְתִפְאֶרֶת הֲדַר מַלְכוּתָהּ, וְצִבְיוֹנֵי כָּל עוֹלָמִים מִמֶּנָּה יִשְׂאוּ מֶשֶׁךְ בִּרְכָתָם, לְהִתְהַוּוֹת, לְהִבָּנוֹת, לְהִתְעַלּוֹת, וּלְהִשְׁתַּכְלֵל, לְהִתְרוֹמֵם וּלְהִתְקַדֵּשׁ עֲדֵי עַד. וְעַל כֵּן בְּרוֹם חֹסֶן אֱמוּנַת יִשְׂרָאֵל אוֹר הַטֹּהַר שֶׁל שִׂגּוּב הַחָכְמָה שׁוֹכֵן, הָאֱמֶת הָעֶלְיוֹנָה, מִמַּעַל לְכָל הַנּוֹעֲמִים, מִמַּעַל לְכָל אִידֵיאָלֵי הַמַּגָּמוֹת, הַמַּקְצִיבוֹת הַגְבָּלוֹת בְּקֵצֶה תַּכְלִיתָן. וְהַאֲפֵלַת הַהַכָּרָה בְּטֹהַר הַקֹּדֶשׁ לֹא תִּקָּבֵל לְבַסֵּס עַל יָדָהּ אֶת הַמּוּסָר הַנִּרְצֶה, אֲפִילוּ בִּשְׁבִיל הָעוֹלָם הַיּוֹתֵר יָרוּד, שֶׁבּוֹ שׁוֹכֵן הָאָדָם, יוֹשֵׁב בֵּית חֹמֶר, כִּי אִם הַכֹּל יוֹנֵק מִמְּקוֹרוֹ הָעֶלְיוֹן, מִמְּכוֹן הַיֵּשׁ הַמֻּחְלָט, שֶׁשָּׁם הַחָכְמָה שׁוֹכֶנֶת בְּטָהֳרַת קָדְשָׁהּ. בְּהֵרָאוֹת כְּבוֹד ד' לְיִשְׂרָאֵל בַּמִּשְׁכָּן נִקְדָּשׁ בִּכְבוֹדוֹ, הַהוֹרָאָה הַתּוֹרִית מִמְּכוֹן הַחָכְמָה יוֹצֵאת הִיא, וְהִיא מְנַתַּחַת אֶת כָּל קָוֶיהָ לִפְרָטֵיהֶם וְלִפְרָטֵי פְרָטֵיהֶם, וְהָעוֹלָמִים הַמֻּגְבָּלִים, הַמֻּגְלָמִים, וְכָל עֲלִילוֹת מִצְעָדִים אֲשֶׁר לְיִצּוּרֵי עוֹלָמִים, עַל פִּי מַעֲמַק הַקֹּדֶשׁ אֲשֶׁר לַחָכְמָה בְּקָדְשָׁהּ כֻּנָּנוּ, "וְאוֹרַיְיתָא מֵחָכְמָה נַפְקַת" (זֹהַר מִשְׁפָּטִים קכא, א), וְ"אַבָּא יִסַּד בַּרְתָּא" (שָׁם, ג רנו) "ד' בְּחָכְמָה יָסַד אָרֶץ" (מִשְׁלֵי ג, יט). עַל כֵּן דּוֹקָא מִמְּקוֹר הַקֹּדֶשׁ אֲשֶׁר לְאַסְפַּקְלַרְיָא הַמְּאִירָה נוֹבְעִים הֵם כָּל הֲלִיכוֹת עוֹלָם אֲשֶׁר לְיִשְׂרָאֵל, וְהֵם הֵם הֲלִיכוֹת עוֹלָמִים אֲשֶׁר יִתְּנוּ עֲרֻבָּתָם לְכָל הַיֵּשׁ, לְכָל אֲשֶׁר נְשָׁמָה בְאַפּוֹ, וּלְכָל אֲשֶׁר תְּחַיֵּהוּ רוּחַ חַיִּים, לְכָל יְצוּר נוֹצָר, וּלְכָל מַעֲשֵׂה מִפְעָל וְתָכְנִית, לָבֹא לִמְכוֹן הַקֹּדֶשׁ, לְהֵאָשֵׁר בְּאֹשֶׁר הַיִּשּׁוּת הַמֻּחְלֶטֶת, שֶׁאֵין עִמּוֹ הֶעְדֵּר וְכִלָּיוֹן. "'וְהָיָה הַנִּשְׁאָר בְּצִיּוֹן וְהַנּוֹתָר בִּירוּשָׁלַיִם קָדוֹשׁ יֵאָמֵר לוֹ' (יְשַׁעְיָהוּ ד, ג), מַה קָדוֹשׁ לְעוֹלָם קַיָּם אַף הֵם לְעוֹלָם קַיָּמִים" (סַנְהֶדְרִין צב, א). וְנָדָב וַאֲבִיהוּ אֲשֶׁר בִּזְרִיחַת פְּאֵר רוּחָם שָׁאֲבוּ תֹּכֶן הָאַרָתָם אָז מִמַּעְיַן הַבִּינָה, הַמֻּכְנָה כְּבָר לְהַאֲצִיל אֲצִילוּת מֻגְבֶּלֶת, לִהְיוֹת מִשְׁתַּוֶּה לְעַרְכֵי עוֹלָמִים, אֵשׁ זָרָה הִקְרִיבוּ, "וּבְקָרְבָתָם לִפְנֵי ד' וַיָּמֻתוּ" (וַיִּקְרָא טז, א), "וְנוֹעַדְתִּי שָׁמָּה לִבְנֵי יִשְׂרָאֵל, וְנִקְדַּשׁ בִּכְבוֹדִי" (שְׁמוֹת כט, מג). וְיָדַע יִשְׂרָאֵל אָז עֲדֵי עַד אֶת יְסוֹד חַיָּיו וְעוֹלָמוֹ, כִּי מִמְּקוֹר חָכְמָה יָצָא, וּמִמַּעְיָנֶיהָ הָעֶלְיוֹנִים הֲרֵי הוּא הוֹלֵךְ הָלוֹךְ וּמִתְרַוֶּה, אֲשֶׁר רַק בְּהַקְשָׁבַת רַב קֶשֶׁב, בְּקִישּׁוּר לִמְרוֹמֵי הַקֹּדֶשׁ, יֵלְכוּ הַפְּלַגִּים עִם הַבָּעָתָם בְּרִבְבוֹת גְּוָנִים לְדִבְרֵי אֱלֹהִים חַיִּים, שֶׁכֻּלָּם נִתְּנוּ מֵרוֹעֶה אֶחָד. וְצִמָּאוֹן רִוּוּי הַנֹּעַם, אֲשֶׁר לַנְּשָׁמוֹת הַטְּהוֹרוֹת, שֶׁל מְיֻדָּעָיו שֶׁל מָקוֹם, שֶׁבָּהֶם נִקְדַּשׁ הַכָּבוֹד, פּוֹעֵל הוּא אֶת פְּעֻלָּתוֹ הַמְּעֻטֶּרֶת לְחַיֵּי הַשָּׁעוֹת אֲשֶׁר בְּשִׁטְפֵי הַנְּצָחִים. זְכוּתוֹ שֶׁל "פִּנְחָם זֶה אֵלִיָּהוּ" (יַלְקוּט שִׁמְעוֹנִי, פִּנְחָס), הַמְקַנֵּא לד', בְּהוֹרָאוֹת הַשָּׁעוֹת, וּמַלְאָךְ הַבְּרִית אֲשֶׁר אֲנוּ חֲפֵצִים שֶׁבָּא יָבֹא, וְהוּא "כְּאֵשׁ מְצָרֵף וּכְבֹרִית מְכַבְּסִים" (מַלְאָכִי ג, ב), וְאוֹמְרוֹ סֶלָה הוּא, "זִכְרוּ תּוֹרַת מֹשֶׁה עַבְדִּי, אֲשֶׁר צִוִּיתִי אוֹתוֹ בְחֹרֵב עַל כָּל יִשְׂרָאֵל חֻקִּים וּמִשְׁפָּטִים" (שָׁם, שָׁם, כב).
<b>הָאִידֵיאוֹת </b>– הַמַּחְשָׁבוֹת;
<b>צִבְיוֹן </b>– הַגְדָּרָה;
<b>הֲוִיָּת </b>– מְצִיאוּת;
<b>בְּרוֹם עֻזָּהּ </b>– בְּשִׁיא עָצְמָתָהּ;
<b>מֵעָלְמָא דְחֵירוּ </b>– מֵעוֹלַם הַחֵרוּת;
<b>מִינָּהּ תַּלְיָא </b>– בָּהּ תָּלוּי (בָּא מִמֶּנָּה);
<b>שִׂגּוּב תַּכְלִית הֲוִיָּתָם </b>– מְטָרַת מְצִיאוּתָם הָרוֹמֵמָה;
<b>וְחֶדְוַת </b>– וְשִׂמְחַת;
<b>מִתְרָאֶה </b>– מִתְגַּלֶּה;
<b>מְהַוֵּי </b>– יוֹצְרֵי;
<b>וְחֶדְוַת רְנָנִים </b>– וְשִׂמְחַת הַשְּׁבָחִים;
<b>מַאֲצֶלֶת </b>– מַשְׁפִּיעָה;
<b>וְהַאי עָלְמָא עִלָּאָה אַף עַל גַּב דְּלָאו אִיהוּ דִּינָא, דִּינִין מִתְעָרִין מִינֵּיהּ </b>– וְאוֹתוֹ עוֹלָם עֶלְיוֹן, אַף עַל פִּי שֶׁאֵין בּוֹ דִּין, הַדִּינִים נִשְׁפָּעִים מִמֶּנּוּ;
<b>בְּחֶבְיוֹנוֹ </b>– בְּסִתְרוֹ;
<b>מִלּוּאִים </b>– שְׁלֵמֻיּוֹת;
<b>מַגַּמָּתוֹ </b>– מְטָרָתוֹ;
<b>לְהַזֵּרוֹת </b>– לְהִתְפַּזֵּר;
<b>לְמֹקְדֵי שְׁאוֹל </b>– לְאֵשׁ הַגֵּיהִנֹּם;
<b>מֶשֶׁךְ </b>– הֶמְשֵׁךְ;
<b>הַמַּקְצִיבוֹת </b>– הַחוֹתְכוֹת;
<b>הַמֻּגְלָמִים </b>– הַמֻּגְשָׁמִים;
<b>עֲלִילוֹת מִצְעָדִים </b>– הִיסְטוֹרְיַת הַתְּהָלִיכִים;
<b>לְאַסְפַּקְלַרְיָא הַמְּאִירָה </b>– לַמַּרְאָה הַצְּלוּלָה;
<b>עֲרֻבָּתָם</b>
– בטחונם; <b>לְהִתְאָשֵׁר</b> – להתחזק; <b>מוּגְבָּלָה</b> – מצומצמת; <b>וּמִתְרַוֶּה</b> – ומקבל רוויה; <b>מְצָרֵף</b> – מטהר; <b>וּכְבוֹרִית</b> – חומר ניקוי; <b>סֶלָה</b> – נצחי.

<b>הַקֹּדֶשׁ הָעַצְמִי הוּא הַחָכְמָה, הַהַכָּרָה לְבַדָּהּ</b> – המונח "קודש" בא לבטא את תוכנית-העל האלוהית של המציאות; ההכרה שעומדת ביסוד הכל עוד לפני התגשמותה בעולמנו; זהו <b>זוֹהַר הָאִידֵיאוֹת הָעֶלְיוֹנוֹת, בִּהְיוֹתָן בְּרוֹם עֶלְיוֹנִיּוּתָן, בְּלֹא שׁוּם הַגְבָּלָה, בְּלֹא שׁוּם פְּרָטִיּוּת שֶׁל צִבְיוֹן, אֲפִילוּ שֶׁל כְּלָלֵי כְּלָלִיּוּת אֲשֶׁר בַּמְּצִיאוּת, שֶׁהַכֹּל הוּא פְּרָטִי וּמוּגְבָּל לְגַבֵּי הָרֹחַב וְאִי הַגְּבוּלִיּוּת שֶׁל הַחָכְמָה הָעֶלְיוֹנָה, בְּרוֹם עֻזָּהּ</b> – המינוח "קודש" מתייחס לאורו המופשט של המחשבות ('האידיאות') האלוהיות העליונות, ללא שום צמצום והגדרה פרטית (אפילו לא של הגדרה כללית שגם היא סוג של צמצום לעומת האינסופיות של החכמה האלוהית בשיא גובהה). <b>הַחָכְמָה בְּרוֹמְמוּת קָדְשָׁהּ הִיא לְמַעְלָה מֵהַחֵרוּת, נִשְׂגָּבָה מֵעַלְמָא דְּחֵירוּ, דְּכֹל חֹפֶשׁ וְחֵירוּת אֲשֶׁר בְּעוֹלָמִים מִינָהּ תַּלְיָא</b> – החכמה האלוהית המדוברת היא עליונה ומשוחררת גם ממושג החירות האנושי (למעשה היא השורש של כל החירויות שמתגלים בעולמנו); <b>צוּרַת הָעוֹלָמִים כֻּלָּם, וְכָל אִידֵיאָלֵיהֶם, שִׂיגּוּב תַּכְלִית הֲוִיָּתָם, וְכָל רוּם וְעֹמֶק שֶׁל חַיֵּיהֶם, עֶדְנַת שִׁירָתָם וְרִוּוּי שִׂמְחָתָם, וְחֵדוַת עֶדְנָם, הַכֹּל כְּלֹא נֶחְשָׁב לְגַבֵּי טֹהַר הַקֹּדֶשׁ שֶׁל עֶצֶם הַחָכְמָה</b> – כל המהות, המטרה הנשגבת, היופי, השגב, העונג והשמחה שקיימים בעולמות שלנו הם כאין וכאפס לעומת האינסופיות של חכמת הקודש. <b>רַק בְּהַכְנָתָהּ שֶׁל הַחָכְמָה אֶל הַצִּיּוּרִים, הָאִידֵיאָלִים, בְּתוֹר הַשְּׁלָטָה עַל עֲרָכִים מְצִיאוּתִיִּים, מִתְהַוֶּה זֶה הָאוֹר, שֶׁשָּׁם הָעוֹלָם שֶׁל הַחֵרוּת מִתְרָאֶה</b> – רק כשמקרין ה"קודש" על כל פרט וערך במציאות ושולט עליו, הרי שהוא נותן לו איזון ומוציא אותו ל"חירות" (מאפשר לו לממש את עצמו באופן מלא). <b>שָׁם בְּעוֹלָם הַחֵרוּת, בְּעֵדֶן הַצִּיּוּרִים וּבִיצִירַת הָאִידֵאָלִים בְּאֹפֶן הָרָאוּי לָרֶדֶת לִתְפִיסַת הֲוִיַּת אִידֵאָלִים מוּגְבָּלִים, יוֹצְרֵי עוֹלָמִים, מְהַוֵּי חַיִּים, מַמְצִיאֵי נְשָׁמוֹת, וּמְחַדְּשֵׁי צִבְאֵי צְבָאוֹת, מִכֹּחַ הוֹפָעָתָהּ שֶׁל תְּכוּנַת הַחֵרוּת שֶׁל בִּינַת חַיֵּי כָּל הָעוֹלָמִים, בְּצוּרָתָהּ הָעֶלְיוֹנָה, מִתְגַּלֶּה הוֹד הַבִּינָה, שֶׁהִיא דֻּגְמָתָהּ שֶׁל הַהַכָּרָה הַטְּהוֹרָה הַמִּתְבַּשֶּׂמֶת בְּבָשְׂמֵי הַשִּׁירָה, בִּנְגִינַת נֹעַם וְחֵדוַת רְנָנִים</b> – ממדרגת "החירות", מקום שבו כל הערכים מצויים בעונג ובאידיאליות שמאפשרים התגשמות בעולם הזה ויצירת חיים, מתגלה "הוד הבינה" שזוהי הקרנה ('הוד') של החכמה עליונה ('בינת חיי כל העולמים') על ערכי העולם הזה; כדוגמת שיר ומנגינה שמבטאים בצורה קצובה רעיונות נשגבים. <b>הַיְּרִידָה אֶל הַנֹּעַם, מֵהָעֵרֶךְ הָעֶלְיוֹן שֶׁל הַקֹּדֶשׁ שֶׁמִּמַּעַל לְכָל נֹעַם, הִיא מַאֲצֶלֶת הוֹד הַבִּינָה בְּכָל מַעֲרְכֵי הַהֹוֶיָּה</b> – הירידה מהחכמה העליונה אל עולמנו יוצרת תחושת הרמוניה ('נועם'), והיא מאפשרת את ההקרנה ('ההאצלה') של "הוד הבינה" בכל מרחבי המציאות, <b>וְהַאי עַלְמָא עִילָּאָה אַף עַל גַּב דְּלָאו אִיהוּ דִּינָא, דִּינִין מִתְעָרִין מִינֵיהּ</b> – ולמרות שעולם החכמה המופשטת אין מגבלות, הרי בחיים שמושפעים ממנו ישנן מגבלות; <b>וְשֹׁרֶשׁ הַגְּבוּרוֹת בְּמַקּוֹרִיּוּתָן הוּא מַגְבִּיר עוֹד אֶת מַעֲמַק הַנֹּעַם בַּהֲדַר תִּפְאַרְתּוֹ</b> – אולם ההתגברות על המגבלות הללו מעמיקה עוד יותר את תחושת הנועם וההרמוניה. <b>אֲמָנָם מְקוֹם הַשְּׁאִיבָה הַמְּקוֹרִית, שֶׁשָּׁם הַיֵּשׁ הַמֻּחְלָט שׁוֹכֵן בְּחִבְיוֹנוֹ, אֵינֶנּוּ כִּי אִם בְּרוֹם הַקֹּדֶשׁ, הָאִידֵיאָלִיּוּת שֶׁמִּמַּעַל לְמִדַּת כָּל חֵרוּת, מִפְּנֵי שֶׁאֵין תֹּכֶן שֶׁל עַבְדוּת מֻכְשָׁר לָצֵאת מִשָּׁם, אֲפִילוּ אַחֲרֵי רִבּוֹא רִבְבוֹת שֶׁל הוֹרָדוֹת וְהִשְׁתַּלְשְׁלֻיּוֹת</b> – למרות שכאמור בתהליך הירידה בין העולמות יש סוג של צמצום, הרי במקור העליון של ה"קודש", שהוא למעלה אפילו מ"עולם החירות", אין שום מגבלה ('עבדות'); שכן שם הכל נבחן רק כחלק ממערכת גדולה, רחבה ומקיפה. <b>מִמְּקוֹר הַחַיִּים, שֶׁהוּא לְמַעְלָה מִן הַחַיִּים, שׁוֹאֵב יִשְׂרָאֵל אֶת רוּחוֹ, וּמִמַּעַל לְכָל עֶרְכֵי עוֹלָמִים מְרַחֵף הוּא לְתַפְקִידוֹ</b> – ייעודו ההיסטורי של עם ישראל הוא להנחיל את החזון הגדול הגנוז ב"קודש"; לא להסתפק בערך חלקי כזה או אחר אלא להחדיר באנושות את הרעיון הנשגב הכולל כל. <b>אֲמָנָם כְּדֵי לְהָאִיר הָאָרַת הַחַיִּים בְּכָל הַנְּשָׁמוֹת, וּבְכָל מֶרְחֲבֵי עוֹלְמֵי עַד, הֲרֵי אוֹר הַקֹּדֶשׁ שֶׁל תֹּכֶן הַיֵּשׁ הַמֻּחְלָט מוֹפִיעַ בְּעַדּוֹ בִּמְלֹא כָּל מִלּוּאִים, וְנַחֲלֵי עֲדָנִים שׁוֹטְפִים וְזוֹרְמִים בְּרוּחַ בִּינָה, אֲשֶׁר בְּדִבְרֵי אֱלֹהִים חַיִּים, שֶׁעַל יָדָם שׁוֹאֲבִים הֵם כָּל צְמֵאֵי נַהֲרַת הַקֹּדֶשׁ אֶת אוֹר הַקֹּדֶשׁ בְּחֹסֶן עֻזּוֹ</b> – על מנת שהחכמה הנשגבה שישראל מנחילים בעולם תתגלה, יש צורך בפרטי פרטים בכל שלמותם (מצוות), המעניקים חיים לרוח האדם; על ידי הדבקות בתורה ובמצוות ניתן להתחבר לאידאל הקודש הנשגב והחזק, שמעבר לכל פרט. אולם <b>אִם מִתְּשׁוּקַת תַּאֲוַת עֲדָנִים וְחִשְׁקַת נֹעַם, הַמִּתְגַּבֶּרֶת בְּתֹכֶן הַנְּשָׁמָה, מִצַּד תִּגְבֹּרֶת פְּרָטִיּוּת צִבְיוֹנָהּ, יַחְשֹׁב כָּל חוֹשֵׁב אֶת הַנֹּעַם לִמְקוֹר הַהֹוֶיָּה, לְתֹכֶן הַיֵּשׁ, וְאֵלָיו יָשִׂים כָּל מַגַּמָּתוֹ, בְּתֹאַר הַנֶּצַח, וּמַגְמַת דּוֹרֵי דוֹרוֹת</b> – אם מרוב התלהבות ודבקות לשורש העליון והכולל, ינתק אדם את התורה והמצוות ממקור ה"קודש", היינו יתייחס לאחד הערכים הפרטיים או לאחת המצוות כמציאות מוחלטת ונצחית בפני עצמה, <b>אִם כִּי חֵשֶׁק נִפְלָא בִּפְלִיאוֹת צִדְקַת עוֹלָמִים יָשִׂים שָׁם אֶת מִשְׁטָרוֹ, הֲרֵי יְסוֹדֵי הַחַיִּים הוֹלְכִים וּמִתְמוֹטְטִים</b> – למרות שהוא מתלהב ושם את בטחונו בפרט מופלא, עדיין יהיו לדבר השלכות חמורות, <b>מִפְּנֵי עֲזִיבַת הָאוֹר הַמְּרוֹמֵם אֲשֶׁר לְחָסְנַת הַקֹּדֶשׁ שֶׁמִּמַּעַל לְכָל חֵרוּת וְכָל נֹעַם</b> – מפני שהתנתק מהמקור ה"קודש" שהוא היחיד שללא מגבלות, ואילו הפרטים שהם מדרגת "חירות" ו"נועם", עם כל חביבותם, הם בעלי צמצום זה או אחר; <b>וּבִירִידָה אַחַר יְרִידָה בְּשִׁטְפֵי דוֹרוֹת יוּכְלוּ הַתְּכָנִים לְהַזְרוֹת עַד כְּדֵי מַאֲפֵלִיּוֹת הַמַּחְשִׁכִים, אֲשֶׁר לְכָל רֶשַׁע וְכֵסֶל, אֲשֶׁר לְמֹקְדֵי שְׁאוֹל, יְסוֹדֵי הַבְּלִיָּה וְהַהֶעְדֵּרִים בְּכָל גְּוֹנֵיהֶם</b> – וברבות השנים תחול התדרדרות, ערכים שאינם נראים בעיניו לא יהיו חלק מאמונתו, הפירוד והקיצוניות יחדרו ללבבות; ובמקום איזון, עידון וטהרה יתגלו בחיי האדם הטומאה, השנאה וקטנות הדעת. <b>וְאוֹתוֹ הַצִּבְיוֹן הַמְּיֻחָד, שֶׁמְּעֻטָּר בּוֹ יִשְׂרָאֵל, שׁוֹכֵן בְּחָכְמַת אֵל דֵּעוֹת ד', בְּרוֹם קָדְשָׁהּ, מְכוֹן עֻזָּהּ וְתִפְאֶרֶת הֲדַר מַלְכוּתָהּ, וְצִבְיוֹנֵי כָּל עוֹלָמִים מִמֶּנָּה יִשְׂאוּ מֶשֶׁךְ בִּרְכָתָם, לְהִתְהַוּוֹת, לְהִבָּנוֹת, לְהִתְעַלּוֹת, וּלְהִשְׁתַּכְלֵל, לְהִתְרוֹמֵם וּלְהִתְקַדֵּשׁ עֲדֵי עַד</b> – האופי הישראלי מחובר באמונתו לחכמה העליונה המקיפה, ומתוך החיבור אליו כל התופעות התרבותיות והחברתיות יקבלו איזון ותיקון אין סופי; יתברכו, יתעלו וישתכלל; <b>וְעַל כֵּן בְּרוֹם חֹסֶן אֱמוּנַת יִשְׂרָאֵל אוֹר הַטֹּהַר שֶׁל שִׂיגּוּב הַחָכְמָה שׁוֹכֵן, הָאֱמֶת הָעֶלְיוֹנָה, מִמַּעַל לְכָל הַנּוֹעֲמִים, מִמַּעַל לְכָל אִידֵאָלֵי הַמְּגַמּוֹת, הַמַּקְצִיבוֹת הַגְבָּלוֹת בִּקְצֵה תַּכְלִיתָן</b> – ובהתאם לזאת, החוסן של האמונה הישראלית הוא החכמה הנשגבת והאמיתית ביותר (תורה) שהיא מעל כל האידיאלים הטובים של העולם הזה, שבסופו של דבר יש גבול למטרתם. <b>בְּהֵרָאוֹת כְּבוֹד ד' לְיִשְׂרָאֵל בְּמִשְׁכַּן נִקְדַּשׁ בִּכְבוֹדוֹ</b>
– השיא של התגלות ה' במשכן מלווה באירוע נורא – מות בני אהרן, נדב ואביהו (במדבר ג, ד); שעליו דורשים חז"ל במקום: "מתי התקדש כבודו של ריבונו של עולם? בשעת מיתתם של נדב ואביהו: 'אל תקרי בכבודי אלא במכובדי'". מה המשמעות של דברים אלו? מבאר הרב שבאירוע זה הוכרע שמדרגת הנבואה של משה, ה"קודש", היא גדולה ('מכובדת') יותר מכל אידאל חלקי: <b>הַהוֹרָאָה הַתּוֹרִית מִמְּכוֹן הַחָכְמָה יוֹצֵאת הִיא, וְהִיא מְנַתַּחַת אֶת כָּל קָוֶיהָ לְפִרְטֵיהֶם וּלְפִרְטֵי פִרְטֵיהֶם, וְהָעוֹלָמִים הַמֻּגְבָּלִים, הַמֻּגְלָמִים, וְכָל עֲלִילוֹת מִצְעָדִים אֲשֶׁר לְיִצּוּרֵי עוֹלָמִים, עַל פִּי מַעֲמַק הַקֹּדֶשׁ אֲשֶׁר לַחָכְמָה בְּקָדְשָׁהּ כּוֹנֵנוּ</b> – ישנה הוראה תורנית מקורית, התוכנית העליונה שמעל לכל ערך מוגדר, וממנה יונקים כל ההדרכות הפרטיות ומהלך המאורעות המגולם של יצורי העולם שיסודם בעומק החכמה הקדושה; <b>"וְאוֹרַיְיתָא מֵחָכְמָה נָפְקַת"</b> – התורה יוצאת ממקור החכמה ("הקודש"), <b>"וְאַבָּא יָסַד בְּרָתָא"</b> – כשם שהאב, החכם, בעל הניסיון, מחנך ('מייסד') את בתו הקטנה במעשים פעוטים, כך גם התורה, מקורה בחכמה עליונה אך פרטיה יורדים עד לעולמנו הגשמי והנמוך; ובכך <b>"ד' בְּחָכְמָה יָסַד אָרֶץ"</b>. <b>עַל כֵּן דַּוְקָא מִמְּקוֹר הַקֹּדֶשׁ אֲשֶׁר לְאַסְפַּקְלַרְיָא הַמְּאִירָה נוֹבְעִים הֵם כָּל הִלִּיכוֹת עוֹלָם אֲשֶׁר לְיִשְׂרָאֵל, וְהֵם הֵם הִלִּיכוֹת עוֹלָמִים אֲשֶׁר יִתְּנוּ עֲרֻבָּתָם לְכָל הַיֵּשׁ, לְכָל אֲשֶׁר נְשָׁמָה בְאַפּוֹ, וּלְכָל אֲשֶׁר תְּחַיֵּהוּ רוּחַ חַיִּים, לְכָל יְצוּר נוֹצָר, וּלְכָל מַעֲשֵׂה מִפְעָל וְתָכְנִית, לָבֹא לִמְכוֹן הַקֹּדֶשׁ, לְהֵאָשֵׁר בְּאֹשֶׁר הַיִּשׁוּת הַמֻּחְלֶטֶת, שֶׁאֵין עִמּוֹ הֶעְדֵּר וְכִלָּיוֹן</b> – משה חזה בנבואתו את ההופעה האלוהית בבהירות ובשלמות, לכן רק תורתו מסוגלת להדריך את עם ישראל לדורי דורות. המצוות, אמנם יורדות עד לחיים הפשוטים ביותר ומקיפות את כל חיי האדם אך הן מחברות את עם ישראל לרעיון הנשגב ביותר לנצח. <b>"וְהָיָה הַנִּשְׁאָר בְּצִיּוֹן וְהַנּוֹתָר בִּירוּשָׁלַיִם קָדוֹשׁ יֵאָמֵר לוֹ"</b>, כלומר <b>"מַה קָדוֹשׁ לְעוֹלָם קַיָּם אַף הֵם לְעוֹלָם קַיָּמִים"</b> – הכל חולף ומשתנה, אולם רק מה שנותר מ"ציון" ו"ירושלים", היינו רק הדבקים בתורת משה – שייכים למדרגת הקודש הנצחית. <b>וְנָדָב וַאֲבִיהוּ אֲשֶׁר בִּזְרִיחַת פְּאֵר רוּחָם שָׁאֲבוּ תֹּכֶן הַאֲרָתָם אָז מִמַּעְיַן הַבִּינָה, הַמֻּכְנָה כְּבָר לְהַאֲצִיל אֲצִילוּת מֻגְבֶּלֶת, לִהְיוֹת מִשְׁתַּוֶּה לְעֶרְכֵי עוֹלָמִים, אֵשׁ זָרָה הִקְרִיבוּ, "וּבְקָרְבָתָם לִפְנֵי ד' וַיָּמֻתוּ"</b> – נדב ואביהו היו במדרגת "הבינה" שכאמור למעלה היא סוג של התגלות ('אצילות') חלקית, אולם התנתקו ממדרגת "הקודש" של תורת משה וחשבו שמדרגתם היא שווה לאידיאל הכללי; ובמקום המשכן, שם שורה רצון ה' המחולל כל, אין מקום לסטייה כלשהי מהאמת השלמה, וזאת הסיבה למותם. <b>"וְנוֹעַדְתִּי שָׁמָּה לִבְנֵי יִשְׂרָאֵל, וְנִקְדַּשׁ בִּכְבוֹדִי"</b>, היינו <b>וְיָדַע יִשְׂרָאֵל אָז עֲדֵי עַד אֶת יְסוֹד חַיָּיו וְעוֹלָמוֹ, כִּי מִמְּקוֹר חָכְמָה יָצָא, וּמִמַּעְיָנֶיהָ הָעֶלְיוֹנִים הֲרֵי הוּא הוֹלֵךְ הָלוֹךְ וּמִתְרַוֶּה, אֲשֶׁר רַק בְּהַקְשֵׁבַת רַב קֶשֶׁב, בְּקִשּׁוּר לִמְרוֹמֵי הַקֹּדֶשׁ, יֵלְכוּ הַפְּלָגִים עִם הַבָּעָתָם בְּרִבְבוֹת גְּוָנִים לְדִבְרֵי אֱלֹהִים חַיִּים, שֶׁכֻּלָּם נִתְּנוּ מֵרוֹעֶה אֶחָד</b> – למרבה הפלא, דווקא על ידי אירוע כה קשה התברר "כבודו" של ה'; התברר שאין לכווץ את התורה לאידאל אחד או שיטה מיוחדת; והרוויה הרוחנית תבוא ממציאת השורש המאחד את הערכים כולם, ומתוך כך יינתן לכל ערך את מקומו הנכון והמדויק. <b>וְצִמָּאוֹן רִוּוּי הַנֹּעַם, אֲשֶׁר לַנְּשָׁמוֹת הַטְּהוֹרוֹת, שֶׁל מְיֻדָּעָיו שֶׁל מָקוֹם, שֶׁבָּהֶם נִקְדַּשׁ הַכָּבוֹד, פּוֹעֵל הוּא אֶת פְּעֻלָּתוֹ הַמְּעֻטֶּרֶת לְחַיֵּי הַשָּׁעוֹת אֲשֶׁר בְּשִׁטְפֵי הַנְּצָחִים</b> – ואותו צימאון למדרגות "הבינה" ו"הנועם" של נדב ואביהוא, למרות טעותם, גרם לרוויה ולבירור "כבוד ה'", ופעל את פעולתו המופלאה לדורי דורות, שב<b>זְכוּתוֹ שֶׁל פִּינְחָס זֶה אֵלִיָּהוּ, הַמְּקַנֵּא לַד', בְּהוֹרָאוֹת הַשָּׁעוֹת</b> – מדרגתם של נדב ואביהו, הופיע שוב באישיותו של פנחס שהתגלגלה לאחר מכן באישיותו של אליהו הנביא; שקינאו בהתלהבות קודש באופן זמני, והיה נדמה שכאילו מבטלים ערכים אחרים; אך מכיוון שבאו נשמות אלו אחר מות נדב ואביהו הם נוצרו מאוזנות יותר; <b>וּמַלְאָךְ הַבְּרִית אֲשֶׁר אָנוּ חֲפֵצִים שֶׁבָּא יָבֹא, וְהוּא "כְּאֵשׁ מְצָרֵף וּכְבֹרִית מְכַבְּסִים"</b> – ונשמתו של אליהו, שמצד אחד קנא לשם ה', היא מכונה גם "מלאך הברית" שמקרב לבבות בין דורות האומה, וקנאותו היא כדוגמת כור אש וחומרי ניקוי, שדווקא פעולתם החריפה מביא תיקון וניקוי; <b>וְאֹמְרוֹ סֶלָה הוּא</b> – ומי שאומר זאת מתחבר לנצח: <b>"זִכְרוּ תּוֹרַת מֹשֶׁה עַבְדִּי, אֲשֶׁר צִוִּיתִי אוֹתוֹ בְחֹרֵב עַל כָּל יִשְׂרָאֵל חֻקִּים וּמִשְׁפָּטִים"</b>.

<b>בְּהַהַגּוּת הַכְּמוּסָה אוֹתָהּ הָאִידֵיאָלִיּוּת הַכְּמוּסָה, שֶׁמִּמַּעַל לְכָל הָעוֹלָמִים, הִיא הִיא הַמְּבֻקֶּשֶׁת מִכָּל טְהוֹרֵי לֵב וּקְדוֹשֵׁי רַעְיוֹן, אוֹתָהּ הַמַּגָּמָה, שֶׁמִּפְּנֵי עֹצֶם קָדְשָׁהּ, גָּדְלָה זָהֳרָהּ וְרוּמָהּ, אֵינָהּ יְכוֹלָה לְהִגָּלוֹת בְּשׁוּם מַחֲשָׁבָה מְפֹרֶטֶת, בְּשׁוּם רַעְיוֹן מֻקְצָב, אֲבָל הִיא מִתְעַלָּה עַל כָּל הִגָּיוֹן, עַל כָּל מַחֲשָׁבָה וּשְׁאִיפָה נֶאֱצֶלֶת, וְעַל כֵּן הִיא מְחַיָּה, מְעוֹדֶדֶת, מְרוֹמֶמֶת וּמְקַדֶּשֶׁת בְּתוֹסָפוֹת קֹדֶשׁ וְתַעֲצֻמָה פְּנִימִית אֶת כָּל חַיֵּי כָּל הֶגּוּת שֶׁל כָּל שְׁאִיפָה כְּבוּדָה וְכָל מַסֶּכֶם חַיִּים עֲדִינִים, רַק אוֹתָהּ הַשְּׁאִיפָה בְּהַפְלָגָתָהּ הִיא מְכוֹנֶנֶת עוֹלָמִים וְצִבְיוֹנָם, וְהִיא יוֹצֶרֶת מַשְּׂאַת נֶפֶשׁ בְּכָל נֶפֶשׁ מְבֹרֶכֶת. אוֹתוֹ הַפַּרְצוּף הַכָּמוּס, שֶׁל הָעוֹלָם הַנִּסְתָּר, אָנוּ מְבַקְּשִׁים לְתַקֵּן, לְמַלְּאוֹתוֹ אוֹרָה, לְהַשְׁלִימוֹ בְּכָל תִּקּוּנָיו, עַד שֶׁיּוּכְלוּ כָּל הָעוֹלָמִים וּשְׁאִיפוֹתֵיהֶם, כָּל הַנְּשָׁמוֹת וּמְגַמַּת חַיֵּיהֶם, עַל יָדוֹ לְהִתְבָּרֵךְ. וְכַאֲשֶׁר אָנוּ עוֹסְקִים בַּתּוֹרָה לִשְׁמָהּ, הֲרֵי חַסְדֵּנוּ עוֹלֶה מֵעַל שָׁמַיִם, וַאֲמִתֵּנוּ עַל שְׁחָקִים, וְשְׁמֵי קֹדֶשׁ וְשַׁחֲקֵי טֹהַר, הֵם מִתְמַלְּאִים אוֹר וְחַיִּים, מִשִּׁקּוּי טַלְלֵי אוֹרוֹת שֶׁל אוֹתָהּ הַהַגּוּת הַכְּמוּסָה, 'הַיּוֹשֵׁב בְּסֵתֶר עֶלְיוֹן וּבְצֵל שַׁדַּי' (עַל פִּי תְּהִלִּים צא, א). וּמִזִּיו הָאוֹר שֶׁל הָעוֹלָם הַבָּא הַמֻּחְלָט, אֲשֶׁר בְּכָל מְלֹא עוֹלָמִים עוֹלָם הַבָּא יִקָּרֵא נִבְנִים וּמִשְׁתַּכְלְלִים כָּל עוֹלָמֵי הַזֵּהִיִּים, אֲשֶׁר לְכָל צִבְיוֹנֵי תֵבֵל וּמְלוֹאֶיהָם. וְיִשְׂרָאֵל עוֹשֶׂה חַיִל, שׁוֹאֵב מִזִּיו יוֹם שֶׁכֻּלּוֹ טוֹב וְשֶׁכֻּלּוֹ אָרֹךְ, לְהָכִין כִּסֵּא יָהּ בְּכָל יִפְעַת מֶמְשַׁלְתּוֹ, עַל כִּסֵּא דָוִד וְעַל מַמְלַכְתּוֹ, לְהָכִין אוֹתָהּ וּלְסַעֲדָהּ בֶּאֱמֶת וּבִצְדָקָה, הַמִּתְנַשֵּּׂאת מִמַּעַל לְכָל רַכְרוּכִית מְדֻכָּאָה, וּמִתְרוֹמֶמֶת בְּעֹז קִנְאַת קֹדֶשׁ, מְקוֹר כָּל חֶסֶד וֶאֱמֶת נִצְחִית, מֵעַתָּה וְעַד עוֹלָם. "קִנְאַת ד' צְבָאוֹת תַּעֲשֶׂה זֹאת" (יְשַׁעְיָהוּ לז, לב).

<b>הַכְּמוּסָה</b> – הנסתרת; <b>הַמַּגָּמָה</b> – המטרה; <b>וְרוּמָהּ</b> – ורוממותה; <b>מְפֹרֶטֶת</b> – מפורטת; <b>מֻקְצָב</b> – מוגבל; <b>נֶאֱצֶלֶת</b> – נשגבת; <b>וְתַעֲצֻמָה</b> – ועוצמה; <b>הֶגּוּת</b> – מחשבה, הגיג; <b>כְּבוּדָה</b> – מכובדת; <b>מַסֶּכֶם</b>
– סכום;<b> בְּהַפְלָגָתָהּ</b> – בזרימתה, בחוסר הגבלתה;<b> מְכּוֹנֶנֶת</b> – מייסדת;<b> מַשְּׂאַת נֶפֶשׁ</b> – תקווה;<b> וְאֱמֶתֵנוּ עַל שְׁחָקִים</b> – ואמת עולה על שחקי שמיים;<b> טַלְלֵי</b> – רעננות;<b> בְּסֵתֶר עֶלְיוֹן וְצֵל שַׁדַּי</b> – תחת חסותו של אלוקים העליון ותחת צילו של ה' ('שדי');<b> עוֹלָמֵי הַזֶּהִיִּים</b> – העולמות שלנו;<b> צִבְיוֹנֵי תֵבֵל וּמְלוֹאֶיהָם</b> – גילויי העולם ושלמותיהם;<b> כִּסֵּא</b> – כסא;<b> יִפְעַת</b> – יפי הופעתו;<b> וּלְסַעֲדָה</b> – ולהזין;<b> מְדֻכְאָה</b> – עצובה.

<b>אוֹתָהּ הָאִידֵיאָלִיּוּת הַכְּמוּסָה, שֶׁמִּמַּעַל לְכָל הָעוֹלָמִים, הִיא הִיא הַמְּבֻקֶּשֶׁת מִכָּל טְהוֹרֵי לֵב וּקְדוּשֵׁי רַעְיוֹן</b> – גדולי העולם הטהורים משתוקקים להתמלא דווקא מהשלמות האלוהית הנסתרת, שמעל לכל אידאל ורעיון חלקי. <b>אוֹתָהּ הַמְּגַמָּה, שֶׁמִּפְּנֵי עֹצֶם קָדְשָׁהּ, גָּדְלָה זָהֳרָהּ וְרוּמָהּ, אֵינָהּ יְכוֹלָה לְהִגָּלוֹת בְּשׁוּם מַחֲשָׁבָה מְפֹרֶטֶת, בְּשׁוּם רַעְיוֹן מֻקְצָב, אֲבָל הִיא מִתְעַלָּה עַל כָּל הִגָּיוֹן, עַל כָּל מַחֲשָׁבָה וּשְׁאִיפָה נֶאֱצֶלֶת</b> – שאיפה זו לתיקון המציאות כל כך עמוקה עד שלא ניתן להגדיר אותה במילים קצובות, שכן היא למעלה מכל רעיון מפורט ומוגבל; <b>וְעַל כֵּן הִיא מְחַיָּה, מְעוֹדֶדֶת, מְרוֹמֶמֶת וּמְקַדֶּשֶׁת בְּתוֹסְפוֹת קֹדֶשׁ וְתַעֲצֻמָה פְּנִימִית אֶת כָּל חַיֵּי כָּל הֶגְיוֹן שֶׁל כָּל שְׁאִיפָה כְּבוּדָה וְכָל מְסַכֵּם חַיִּים עֲדִינִים</b> – דווקא משום כך היא מעניקה לכל מחשבה, שאיפה וצורת חיים עדינה את הרוממות והעוצמה שלהן (כי היא מחברת אותם למקורם האינסופי). <b>רַק אוֹתָהּ הַשְּׁאִיפָה בְּהַפְלָגָתָהּ הִיא מְכּוֹנֶנֶת עוֹלָמִים וְצִבְיוֹנָם, וְהִיא יוֹצֶרֶת מַשְּׂאַת נֶפֶשׁ בְּכָל נֶפֶשׁ מְבֹרֶכֶת</b> – רק השאיפה הבלתי-גבולית הזו, יכולה להעניק יציבות לעולם ולעודד שאיפות אנושיות חיוביות. <b>אוֹתוֹ הַפַּרְצוּף הַכָּמוּס, שֶׁל הָעוֹלָם הַנִּסְתָּר, אָנוּ מְבַקְּשִׁים לְתַקֵּן, לְמַלְּאוֹתוֹ אוֹרָה, לְהַשְׁלִימוֹ בְּכָל תִּקּוּנָיו, עַד שֶׁיּוּכְלוּ כָּל הָעוֹלָמִים וּשְׁאִיפוֹתֵיהֶם, כָּל הַנְּשָׁמוֹת וּמְגַמַּת חַיֵּיהֶם, עַל יָדוֹ לְהִתְבָּרֵךְ</b> – רצון ה' נמשל בתורת הקבלה לפרצוף נסתר ומטושטש מבחינתנו. ככל שנשלים יותר את עצמנו כך איבריו של פרצוף זה ילכו ויתבלטו. האידאלים, השאיפות והערכים שלנו ילכו ויתברכו. <b>וְכַאֲשֶׁר אָנוּ עוֹסְקִים בַּתּוֹרָה לִשְׁמָהּ, הֲרֵי חַסְדֵּנוּ עוֹלֶה מֵעַל שָׁמַיִם, וְאֱמֶתֵנוּ עַל שְׁחָקִים, וְשְׁמֵי קֹדֶשׁ וְשַׁחֲקֵי טֹהַר, הֵם מִתְמַלְּאִים אוֹר וְחַיִּים, מִשִּׁקּוּי טַלְלֵי אוֹרוֹת שֶׁל אוֹתָהּ הַהַגּוּת הַכְּמוּסָה, 'הַיּוֹשֶׁבֶת בְּסֵתֶר עֶלְיוֹן וְצֵל שַׁדַּי'</b> – הלומד תורה לשמה (שלא למען לקבל פרס אלא כדי להתחבר אל הרצון הנשגב הזה), מתנשא מעל כל אידאל אנושי, ומתברך מרעננותה של המחשבה הפנימית-אלוהית, שהיא תחת חסותו של אלוקים העליון ותחת צילו של ה'. <b>וּמִזִּיו הָאוֹר שֶׁל הָעוֹלָם הַבָּא הַמֻּחְלָט, אֲשֶׁר בְּכָל מְלֹא עוֹלָמִים עוֹלָם הַבָּא יִקָּרֵא, נִבְנִים וּמִשְׁתַּכְלְלִים כָּל עוֹלָמֵי הַזֶּהִיִּים, אֲשֶׁר לְכָל צִבְיוֹנֵי תֵבֵל וּמְלוֹאֶיהָם</b> – ומתוך השאיפות של ה'עולם הבא', שמבטא בעולם המושגים שלנו את העתיד (שהולך ובא), אנו מחזקים את כל הצדדים החיוביים של עולמות ההווה. <b>וְיִשְׂרָאֵל עוֹשֶׂה חַיִל, שׁוֹאֵב מִזִּיו יוֹם שֶׁכֻּלּוֹ טוֹב וְשֶׁכֻּלּוֹ אָרֹךְ, לְהָכִין כִּסֵּא יָהּ בְּכָל יִפְעַת מֶמְשַׁלְתּוֹ, עַל כִּסֵּא דָוִד וְעַל מַמְלַכְתּוֹ, לְהָכִין אוֹתָהּ וּלְסַעֲדָהּ בֶּאֱמֶת וּבִצְדָקָה</b> – התפיסה הישראלית מבססת את חיי העולם הזה מתוך החיבור לעולם הנצחי ('הארוך'), וזאת באמצעות יסוד מדינה שכל מערכותיה מלאות בחסד וביושר נשגב; יופייה של ממשלה זו, שמלאה באמת ובצדקה, היא <b>מִתְנַשֵּׂאת מִמַּעַל לְכָל רַכְרוּכִית מְדֻכְאָה, וּמִתְרוֹמֶמֶת בְּעֹז קִנְאַת קֹדֶשׁ, מְקוֹר כָּל חֶסֶד וֶאֱמֶת נִצְחִית, מֵעַתָּה וְעַד עוֹלָם</b> – מתרוממת מעל כל חלישות עגמומית (שמאפיינת מערכות לאומיות חסרות קודש), אלא מתרוממת מתוך חיבור למקור הקודש לנצח נצחים. מכאן גם נובעת 'קנאות' לאומית נכונה – לא מגסות ואנוכיות אנושית, אלא "<b>קִנְאַת ד' צְבָאוֹת תַּעֲשֶׂה זֹּאת</b>".

<b>הַקְּדֻשָּׁה הָעֶלְיוֹנָה הַכְּלָלִיתהַקְּדֻשָּׁה הָעֶלְיוֹנָה, כְּשֶׁהִיא מוֹפִיעָה עַל הַיָּחִיד וְעַל הַצִּבּוּר, הִיא מַעֲמִידָה אוֹתָם עַל הַמַּעֲמָד שֶׁל הָרָצוֹן הָעֶלְיוֹן, הַמּוֹפִיעַ בְּכָל הַהֲוָיָה כֻּלָּהּ, וּמִמֵּילָא זוֹרֵחַ גַּם כֵּן בָּם אוֹתוֹ הָאוֹר הַמְּקוֹרִי, שֶׁמְּחַיֶּה אֶת אוֹתוֹ הָרָצוֹן הַקָּדוֹשׁ וְהַנִּשְׂגָּב. הָרָצוֹן הַפְּרָטִי אֵינוֹ אָז מְצֻמְצָם וּמְאֻפָּל, סָגוּר בְּמִצְרַיִם שֶׁל הַהַשָּׂגוֹת וְהַמַּאֲוַיִּים שֶׁעַל פִּי הַתְּנָאִים הַמְצֻמְצָמִים שֶׁל הַהֲוָיָה, כִּי אִם הוּא בּוֹקֵעַ וְעוֹלֶה, הוֹלֵךְ וּמַזְהִיר לְאֵין חֵקֶר, וּמִתְאַחֵד הוּא בִּפְנִימִי פְּנִימִיּוּת עִם הָעֹנֶג הָעֶלְיוֹן, הָעֵדֶן הָאֱלֹהִי, בְּכָל מִלּוּאוֹ וְטוּבוֹ, הַיּוֹרֵד לְהַהֲוָיָה כֻּלָּהּ בְּשֶׁפַע אוֹרוֹ. הִתְעַלּוּת הָרָצוֹן לִמְרוֹמִים עֶלְיוֹנִים הַלָּלוּ הִיא מְחַדֶּשֶׁת אֶת כָּל טִפּוּס הַהֲוָיָה לְצַד מַעֲלָה, חֻקֵּי הַחַיִּים, חֻקּוֹת שָׁמַיִם וָאָרֶץ מְאִירִים בְּאוֹר עֶלְיוֹן, בְּאוֹר שֶׁל גְּדֻלָּה, בְּאוֹר שֶׁל הוֹפָעַת חַיִּים בְּכָל הַיֵּשׁ בְּצוּרָה עֶלְיוֹנָה, בְּצוּרָה רְחָבָה וּמְלֵאָה, בְּאוֹר חַי הָעוֹלָמִים וּמְקוֹר חַיֵּי הַחַיִּים.כָּל הַתּוֹרוֹת, הַדִּינִים, הָרַעְיוֹנוֹת, הַמּוּסָרִים, הַטִּבְעִיּוּת, הַסְּדָרִים, הַנִּמּוּסִים, הַחָכְמוֹת, הַשִּׁירִים, הָרְצוֹנוֹת, זַעֲזוּעֵי הַחַיִּים, תְּנוּעוֹת הַהֲוָיָה, הִתְקַיְּמוּתָהּ אֲחִיזָתָהּ בְּמִדּוֹת הַיֵּשׁוּת, אֵינָם אֶלָּא אוֹצָרוֹת מְלֵאֵי אֹשֶׁר, שֶׁהָרָצוֹן הַמִּתְעַלֶּה מִכֹּל, בְּעֶדְנוֹ, בִּגְבוּרַת עֻזּוֹ וּבְהוֹד נִצְחוֹ, בִּיסוֹד תִּפְאַרְתּוֹ וּבְרוּם חֵשֶׁק תִּפְאֶרֶת מַלְכוּתוֹ, יְגַלֶּה וְיַרְאֶה בָּהֶם בְּזוֹהַר מָלֵא.מֵהַתְּנוּעָה הַיּוֹתֵר תַּחְתּוֹנָה הוֹלְכִים הַדְּבָרִים כְּסִדְרָם בְּלֹא הֶפְסֵק עַד הַמְּרוֹמִים הָעֶלְיוֹנִים. הַיִּשּׁוּב הַמְּדִינִי, הַחַיִּים הַפְּרָטִיִּים, הַמַּאֲוַיִּים, הַדְּאָגוֹת, צָרְכֵי הַקִּיּוּם הַיּוֹתֵר יְרוּדִים. הַחֵפֶץ לְרוֹמֵם אֶת הַכְּלָל, אֶת הָאֻמָּה כֻּלָּהּ, אֶת כָּל הָעוֹלָם, אֶת כָּל הַהֲוָיָה, אֶת הַנְּשָׁמוֹת כֻּלָּן, אֶת כָּל הַחֻשִּׁים, הַנְּטִיּוֹת, לְאַחֵד אֶת כָּל הָעוֹלָמִים, לְנַצֵּחַ אֶת הַמָּוֶת, לְהַעֲשִׁיר אֶת חַיֵּי הַחַיִּים מִמְּרוֹמֵי מְקוֹרִיּוּתָם, כָּל הַחֲפָצִים הָהֵם וְכָל מַה שֶׁלְּמַעְלָה מֵהֶם, בְּלֹא פֵרוּד וְקִצּוּץ, קְבוּעִים בְּנִשְׁמַת הַכְּלָל, בְּצוּרַת כְּנֶסֶת יִשְׂרָאֵל, בִּדְמוּת דְּיוֹקָנוֹ שֶׁל יַעֲקֹב. וְכָל מַה שֶׁיֵּשׁ לְחַלֵּק בְּאֵלּוּ הַהַדְרָגוֹת, בֵּין עֶלְיוֹן לְתַחְתּוֹן, בֵּין פְּרָטִי לִכְלָלִי, כָּל אֶחָד נַעֲשֶׂה בָּסִיס לַחֲבֵרוֹ, וַחֲבֵרוֹ הָעֶלְיוֹן נַעֲשֶׂה לוֹ תּוֹךְ, נְשָׁמָה, וְאוֹר. הֶכְרֵחַ הוּא לִפְתּוֹחַ אֶת סָגוּר הַגְּנִיזָה, אוֹרָהּגָּנוּז מֻכְרָח הוּא לְשַׁלֵּחַ קַרְנֵי אוֹרוֹ לְהַחֲיוֹת רוּחַ שְׁפָלִים, אִי אֶפְשָׁר לְהִשָּׁאֵר בְּמַעֲמָד נוֹרָא מְצֻמְצָם כָּזֶה שֶׁהָעוֹלָם עוֹמֵד עָלָיו.אׇמְנָם הַשְּׁאִיפוֹת הַיּוֹתֵר עֶלְיוֹנוֹת לֹא יְדַלְּגוּ שׁוּם דַּרְגָּה, הַכֹּל צָרִיךְ לְהִתְבַּשֵּׂם עַל יָדָן וּמֵהֶן. כְּשֶׁרוֹצִים לְתַקֵּן הַכֹּל, כְּשֶׁרוֹצִים לְהַכְשִׁיר אֶת נִשְׁמַת כָּל הַיֵּשׁ לְעֵדֶן עֶלְיוֹן שֶׁבְּעֶלְיוֹנִים, צְרִיכִים לְתַקֵּן אֶת הַמִּדּוֹת הָאֲנוּשִׁיּוֹת כֻּלָּן, צְרִיכִים לְהַכְשִׁיר אֶת חַיֵּי הַפְּרָט וְחַיֵּי הַחֶבְרָה בְּהֶכְשֵׁר הָרָאוּי.הַשֵּׂכֶל הַיָּשָׁר, הַתּוֹרָה, אוֹר הַהוֹפָעָה הָאֱלֹהִית, הֶחָזִיוֹן שֶׁבַּקְּדֻשָּׁה, הַטֹּהַר שֶׁבְּקָדְשֵׁי קֳדָשִׁים, הַדִּמְיוֹן הַנֶּאֱצָל, הַיּוֹנֵק מִשְּׁמֵי שְׁמֵי קֶדֶם, הַכֹּל יַעֲזֹר לְשַׁכְלֵל וּלְתַקֵּן, לְהָפִיץ עֲנָנִים מַחֲשִׁיכִים, לָמוּל עׇרְלוֹת כָּל לֵב וּבָשָׂר, לְהַרְחִיב גְּבוּל הַדֵּעָה וְהַשֵּׂכֶל, לְשַׁחְרֵר אֶת הָרוּחַ מִכָּל כִּבְלֵי סִכְלוּת וָרֶשַׁע, לְרוֹמֵם אֶת כָּל הַקָּטָן וְהַנָּמוּךְ בְּרַעְיוֹן וּבְחֵפֶץ, בְּהַכָּרָה וּבִנְטִיָּה, אֶל מְרוֹם הָאֹשֶׁר שֶׁל הַגֹּדֶל וְהַגֹּבַהּ, אֶל הַמְּרוֹמִים הַנֶּעֱלִים מִכָּל שֵׁם וְתֹאַר, אֶל הָעֶלְיוֹנִיּוּת הַמֻּחְלֶטֶת, שֶׁכָּל זִיו וְכָל זֹהַר יְעֻמַּם מוּל זָהֳרָהּ.לְכָל מַגָּמָה עֶלְיוֹנָה שֶׁבְּעֶלְיוֹנוֹת צְרִיכִים לְהִשְׁתַּמֵּשׁ בְּכָל הָאֶמְצָעִים וּלְשַׁלֵּב אֶת כָּל הַדְּרָכִים יַחַד, לְזַוֵּגָם זֶה עִם זֶה, בְּאֹפֶן שֶׁכָּל דֶּרֶךְ יוֹסִיף לַחֲבֵרוֹ אֹמֶץ וְחַיִּים. אׇמָּנוּת וּמְלָאכָה, כִּשָּׁרוֹן מִסְחָר וְעֹז אֱמֶת, גְּבוּרָה וְחַיִל, שִׁירָה וְיֹפִי, תְּפִלָּה וְתוֹרָה, אַהֲבָה וְחֶסֶד מָלֵא, וְאֹמֶץ רוּחַ מָלֵא עֹז, בְּהִירוּת דֵּעָה וּבִקֹּרֶת רְחָבָה וַעֲשִׁירָה, וְתֹם לֵבָב בֶּאֱמוּנָה עֶלְיוֹנָה, בְּאוֹצַר הַחַיִל וְהַחֹסֶן, בְּאוֹצַר הַטּוֹב וּמְקוֹרִיּוּתוֹ וְעֶלְיוֹנִיּוּתוֹ, כָּל הַיֵּשׁ, כָּל הַתְּאָרִים, כָּל הַנִּיצוֹצוֹת, הַכֹּל בְּחֻבֶּרֶת וְהַכֹּל בְּסִדּוּר, הַכֹּל בְּהַבְלָטָה וְהַכֹּל בְּהַתְאָמָה, הַכֹּל בְּחִזָּיוֹן וּבְכֹחַ וְהַכֹּל בְּפֹעַל וּבִשְׁלִיטָה מַמָּשִׁית, בְּמָלֵא מֻבָן הַמְּצִיאוּת וְהַיֵּשׁוּת, הַכֹּל בִּכְלָל, הַכֹּל יוּכַל וְכֻלָּם יַחַד.זֹּאת וְיוֹתֵר מִזֹּאת הִיא תָּמִיד צְפִיָּתָם שֶׁל גְּדוֹלֵי הַנְּשָׁמָה. כְּשֶׁהֵם נִטְפָּלִים לְעִסְקֵי הַחַיִּים הָרְגִילִים, הֲרֵי הֵם מַמְשִׁיכִים אוֹר חַיִּים עֶלְיוֹנִים בְּעִסְקֵי הַחֹל הַלָּלוּ וּמְקַדְּשִׁים אוֹתָם, בְּעַד כָּל הָעוֹלָם כֻּלּוֹ, וְקַל וָחֹמֶר בְּעַד עַצְמָם. וְכֵן הֵם מְרִימִים אֶת הָעֵרֶךְ שֶׁל כָּל אוֹתָם הָעִנְיָנִים הַקְּטַנִּים לְמַעְלָה רוֹמְמָה גְּדוֹלָה וְנִשְׂגָּבָה.אֵלֶּה הַיְשָׁרִים, שֶׁצְּרוֹר הַחַיִּים הָעֶלְיוֹנִים הוּא עִמָּהֶם תָּמִיד, וְאוֹר עֹנֶג קֹדֶשׁ ד' הוּא מֵאִיר לָהֶם בְּכָל עֵת, כְּשֶׁהֵם יוֹרְדִים לְדַבֵּר דִּבְרֵי חֹל פְּשׁוּטִים, הֲרֵי הֵם יוֹדְעִים וּמַכִּירִים אֵיךְ אוֹר הַחַיִּים שֶׁל הַקֹּדֶשׁ הַכְּלָלִי מִתְפַּלֵּשׁ שָׁמָּה בְּכָל הַמַּחֲבּוֹאִים, וְהֵם מְגַלִּים מִשָּׁם אֶת הָאוֹר וּמְבִיאִים אוֹתוֹ בְּדֵעָה וְהַשֵּׂכֶל וּבִגְבוּרַת חַיֵּי נְשָׁמוֹת אֶל מָקוֹם עֶלְיוֹן, אֲשֶׁר שָׁם חַיֵּי הַקֹּדֶשׁ מְאִירִים בְּהַרְחָבָה, בְּגִלּוּי וְלֹא בְּסֵתֶר, בְּזוֹהַר בּוֹלֵט וְנוֹצֵץ. כְּשֶׁהֵם יוֹרְדִים לְהִסְתַּכֵּל בָּעוֹלָם הִסְתַּכְּלוּת חִיצוֹנִית, כְּשֶׁהֵם פּוֹנִים לְהִתְעַסֵּק בְּחָכְמוֹת חֹל, גַּם בִּדְבָרִים זָרִים, מֵהַכֹּל הֵם שׁוֹאֲבִים קַרְנֵי אוֹר וְנִצּוֹצוֹת חַיֵּי קֹדֶשׁ מְפֻזָּרִים, מֵהַכֹּל עוֹשִׂים עֲטָרוֹת חֵן, לְמַלְּאוֹת בָּהֶם אֶת אוֹר הַחַיִּים כֻּלּוֹ, לְמַלֵּא אֶת הוֹד קֹדֶשׁ עֶלְיוֹן, מִכָּל עֲבָרָיו.כַּמָּה גְּדוֹלָה עֲבוֹדָה זוֹ, כַּמָּה דֵּעָה עֲמוּקָה, בִּינָה נִשְׂגָּבָה, טוֹב לֵבָב וְאַהֲבַת אֱמֶת לְכָל הַבְּרִיּוֹת, וְאוֹר אֵשׁ קֹדֶשׁ שֶׁל חֵשֶׁק צִמָּאוֹן קִרְבַת אֱלֹהִים אֱמֶת, נְטִיַּת הִתְעַנְּגוּת עַל ד', בְּכָל מְלֹא נְשָׁמָה. כָּל אֵלֶּה וְיוֹתֵר מִזֶּה, הֵנָּם מְמַלְּאִים אֶת לְבַב שָׂרֵי קֹדֶשׁ אֵלֶּה, הַיּוֹדְעִים לַעֲמוֹד בַּפֶּרֶץ לִגְדֹּר גָּדֵר, וְלִשְּׂאוֹ דַּעַם לִמְרַחַקִּים, לְבַשֵּׂר תְּהִלּוֹת ד' בִּקְצוֹת אֶרֶץ בָּאִיִּים רְחוֹקִים, לְהַקְדִּישׁ קֹדֶשׁ קֳדָשִׁים, וּלְפָאֵר פְּאֵר חַי הָעוֹלָמִים.<b>הַמַּעֲמָד</b> – הבסיס;<b> וּמְאֻפָּל</b> – וחשוך;<b> וְהַמַּאֲוַיִּים</b>
– והרצונות;<b> הַיִּשׁוּת </b>– האנושות;<b> עוּזוֹ </b>– כוחו;<b> וּבְרוּם </b>– ובגובה;<b> הַמְּדִינִי </b>– הארצי, הפוליטי;<b> הֶחָפֵץ </b>– הרצון;<b> תּוֹךְ </b>– פנימיות;<b> הַגְּנִיזָה </b>– הנסתר;<b> בְּהֶכְשֵׁר </b>– בהכנה;<b> הַנֶּאֱצָל </b>– המושפע;<b> מִשְּׁמֵי שְׁמֵי קֶדֶם </b>– מהמקור העליון והקדום;<b> לְהָפִיץ </b>– לפזר;<b> עָרְלוֹת </b>– אטימות;<b> כִּבְלֵי </b>– אזיקי;<b> יְעֻמָּם </b>– נראה חשוך;<b> מַגָּמָה </b>– מטרה;<b> לְזַוְּגָם </b>– לחברם;<b> וְתֹם </b>– ושלמות, ותמימות;<b> בְּחֻבֶּרֶת </b>– באחדות מחוברת;<b> נִטְפָּלִים </b>– מתעסקים;<b> שֶׁצְּרֹר </b>– שאוסף;<b> מִתְפַּלֵּשׁ </b>– חודר; <b>עֲטֶרֶת חֵן </b>– כתרי יופי;<b> שָׂרֵי </b>– אדוני;<b> בְּפֶרֶץ </b>– בפריצות.

<b>הַקְּדֻשָּׁה הָעֶלְיוֹנָה, כְּשֶׁהִיא מוֹפִיעָה עַל הַיָּחִיד וְעַל הַצִּבּוּר, הִיא מַעֲמִידָה אוֹתָם עַל הַמַּעֲמָד שֶׁל הָרָצוֹן הָעֶלְיוֹן, הַמּוֹפִיעַ בְּכָל הַהֹוָיָה כֻּלָּהּ, וּמִמֵּילָא זוֹרֵחַ גַּם כֵּן בָּם אוֹתוֹ הָאוֹר הַמְּקוֹרִי, שֶׁמְּחַיֶּה אֶת אוֹתוֹ הָרָצוֹן הַקָּדוֹשׁ וְהַנִּשְׂגָּב </b>
– כאשר האוירה החברתית והאישית מושפעת מן הקדושה (באמצעות לימוד התורה), הציבור הכללי והאדם פרטי מתחברים לרצון המקורי של הטוב האלוהי שעומד ביסוד המציאות, ומתחיים מכך. <b>הָרָצוֹן הַפְּרָטִי אֵינוֹ אָז מְצוּמְצָם וּמְאוֹפָל, סָגוּר בְּמִצְרַיִם שֶׁל הַהַשָּׂגוֹת וְהַמַּאֲוַיִּים שֶׁעַל פִּי הַתְּנָאִים הַמְּצוּמְצָמִים שֶׁל הַהֲוָיָה, כִּי אִם הוּא בּוֹקֵעַ וְעוֹלֶה, הוֹלֵךְ וּמַזְהִיר לְאֵין חֵקֶר, וּמִתְאַחֵד הוּא בִּפְנִימִי פְּנִימִיּוּת עִם הָעֹנֶג הָעֶלְיוֹן, הָעֵדֶן הָאֱלֹהִי, בְּכָל מִלּוּאוֹ וְטוּבוֹ, הַיּוֹרֵד לַהֲהוָיָה כֻּלָּהּ בְּשֶׁפַע אוֹרוֹ</b> – במצב זה, שאיפותיו של האדם מתרחבות, הוא חדל לעסוק בשאיפות אנושיות מוגבלות, ובמקום זאת מתמלא בשאיפה לטוב אלוהי נשגב המפעם בנשמתו. <b>הִתְעַלּוּת הָרָצוֹן לִמְרוֹמִים עֶלְיוֹנִים הַלָּלוּ הִיא מְחַדֶּשֶׁת אֶת כָּל טְפֻס הַהֲוָיָה לְצַד מַעְלָה, חֻקֵּי הַחַיִּים, חֻקּוֹת שָׁמַיִם וָאָרֶץ מַאֲִירִים בְּאוֹר עֶלְיוֹן, בְּאוֹר שֶׁל גְּדֻלָּה, בְּאוֹר שֶׁל הוֹפָעַת חַיִּים בְּכָל הַיֵּשׁ בְּצוּרָה עֶלְיוֹנָה, בְּצוּרָה רְחָבָה וּמְלֵאָה, בְּאוֹר חַי הָעוֹלָמִים וּמְקוֹר חַיֵּי הַחַיִּים</b> – ככל שהיחיד מישראל מתחבר כך אל רצון ה', כך ההתקדמות העולמית עולה דרגה; החברה האנושית מתעלה, בעלי החיים נעשים עדינים יותר ואפילו חוקי הטבע מקבלים צורה חדשה; וביתר פירוט: <b>כָּל הַתּוֹרוֹת, הַדִּינִים, הָרַעְיוֹנוֹת, הַמּוּסָרִים, הַטִּבְעִיּוּת, הַסְּדָרִים, הַנִּימוּסִים, הַחָכְמוֹת, הַשִּׁירִים, הָרְצוֹנוֹת, זַעֲזוּעֵי הַחַיִּים, תְּנוּעוֹת הַהֲוָיָה, הִתְקַיְּמוּתָהּ אֲחִיזָתָהּ בְּמִדּוֹת הַיֵּשׁוּת, אֵינָם אֶלָּא אוֹצָרוֹת מְלֵאֵי אֹשֶׁר, שֶׁהָרָצוֹן הַמִּתְעַלֶּה מִכֹּל, בְּעָדְנוֹ, בִּגְבוּרַת עֻזּוֹ וּבְהוֹד נִצְחוֹ, בִּיסוֹד תִּפְאַרְתּוֹ וּבְרוּם חֵשֶׁק תִּפְאֶרֶת מַלְכוּתוֹ, יְגַלֶּה וְיַרְאֶה בָּהֶם בְּזוֹהַר מָלֵא</b> – דברי תורה, הלכות פרטיות, תפיסת עולם מחשבתיות ומוסריות, טבעיות החיים, יחסים שבין בני האדם, חכמות החול, שאיפות ומשברי החיים, תנודות הטבע הפוקדות את החברה האנושית – כל אלה מתגלים כחלק ממהלך מאושר של התקדמות הרצון האלוהי המלא גבורה, נצח, שלמות ומלכות. <b>מֵהַתְּנוּעָה הַיּוֹתֵר תַּחְתּוֹנָה הוֹלְכִים הַדְּבָרִים כְּסִדְרָם בְּלֹא הֶפְסֵק עַד הַמְּרוֹמִים הָעֶלְיוֹנִים</b> – ההתעלות אינה פוסחת על דבר, החל מלמטה עד למעלה:<b> הַיִּשּׁוּב הַמְּדִינִי, הַחַיִּים הַפְּרָטִיִּים, הַמַּאֲוַיִּים, הַדְּאָגוֹת, צָרְכֵי הַקִּיּוּם הַיּוֹתֵר יְרוּדִים, הַחֵפֶץ לְרוֹמֵם אֶת הַכְּלָל, אֶת הָאוּמָּה כֻּלָּהּ, אֶת כָּל הָעוֹלָם, אֶת כָּל הַהֲוָיָה, אֶת הַנְּשָׁמוֹת כֻּלָּן, אֶת כָּל הַחֻוּשִׁים, הַנְּטִיּוֹת, לְאַחֵד אֶת כָּל הָעוֹלָמִים, לְנַצֵּחַ אֶת הַמָּוֶת, לְהַעֲשִׁיר אֶת חַיֵּי הַחַיִּים מִמְּרוֹמֵי מְקוֹרִיּוּתָם, כָּל הַחֲפָצִים הָהֵם וְכָל מַה שֶּׁלְּמַעְלָה מֵהֶם, בְּלֹא פֵּרוּד וְקִצּוּץ, קְבוּעִים בְּנִשְׁמַת הַכְּלָל, בְּצוּרַת כְּנֶסֶת יִשְׂרָאֵל, בִּדְמוּת דְּיוּקָנוֹ שֶׁל יַעֲקֹב</b> – ההתנהלות המדינית, הצרכים הפרטיים הבסיסיים ביותר, הרצון לקדם את מעגלי המציאות, לחבר בין העולמות, להתגבר על המשברים, להעשיר את העולם הזה מתוך מקורו העליון – כל אלה, ויותר מכך, כלולים בנשמת ישראל (המכונה 'דיוקנו של יעקב'). <b>וְכָל מַה שֶּׁיֵּשׁ לְחַלֵּק בְּאֵלוּ הַהַדְרָגוֹת, בֵּין עֶלְיוֹן לְתַחְתּוֹן, בֵּין פְּרָטִי לִכְלָלִי, כָּל אֶחָד נַעֲשֶׂה בָּסִיס לַחֲבֵרוֹ, וַחֲבֵרוֹ הָעֶלְיוֹן נַעֲשֶׂה לוֹ תֹּךְ, נְשָׁמָה, וְאוֹר</b> – בניגוד למצב הנוכחי, שבו יש לעיתים טשטוש בין המדרגות הללו (ולא ברור מי למעלה ממי), הרי במצב המתוקן קיימת היררכיה ביניהן – כל מדרגה נמוכה משמשת כמסגרת לזו שמעליה, והמדרגה שמעליה ממלאת בתוכן את זו שמתחתיה. בין כה וכה, <b>הֶכְרֵחַ הוּא לִפְתֹּחַ אֶת סְגוּר הַגְּנִיזָה, אוֹר הַגָּנוּז מֻוכְרָח הוּא לְשַׁלַּח קַרְנֵי אוֹרוֹ לְהַחֲיוֹת רוּחַ שְׁפָלִים, אִי אֶפְשָׁר לְהִשָּׁאֵר בְּמַעֲמָד נוֹרָא מְצוּמְצָם כָּזֶה שֶׁהָעוֹלָם עוֹמֵד עָלָיו</b> – ריבונו של עולם מוביל מהלך של תיקון שיחשוף את פוטנציאל הקדושה הנסתר של העולם, מפני שלא ניתן להישאר במוגבלות הנוכחית של המציאות. <b>אֲמָנָם הַשְּׁאִיפוֹת הַיּוֹתֵר עֶלְיוֹנוֹת לֹא יְדַלְּגוּ שׁוּם דַּרְגָּה, הַכֹּל צָרִיךְ לְהִתְבַּסֵּם עַל יָדָן וּמֵהֶן. כְּשֶׁר וֹצִים לְתַקֵּן הַכֹּל, כְּשֶׁר וֹצִים לְהַכְשִׁיר אֶת נִשְׁמַת כָּל הַיֵּשׁ לְעֵדֶן עֶלְיוֹן שֶׁבַּעֲלִיוֹנִים, צְרִיכִים לְתַקֵּן אֶת הַמִּדּוֹת הָאֲנוּשִׁיּוֹת כֻּלָּן, צְרִיכִים לְהַכְשִׁיר אֶת חַיֵּי הַפְּרָט וְחַיֵּי הַחֶבְרָה בְּהֶכְשֵׁר הָרָאוּי</b> – לעתיד, כל פינה בחיים תקבל משמעות וערך מוסרי; ולשם כך יש לרדת ולטפל גם בתיקון מידות הנפש: רק כשאדם יתקן את חייו הפשוטים ביותר יוכלו השאיפות הרוחניות לחדור לחייו. <b>הַשֵּׂכֶל הַיָּשָׁר, הַתּוֹרָה, אוֹר הַהוֹפָעָה הָאֱלֹהִית, הַחִזָּיוֹן שֶׁבַּקְּדֻשָּׁה, הַטֹּהַר שֶׁבְּקָדְשֵׁי קֳדָשִׁים, הַדִּמְיוֹן הַנֶּאֱצָל, הַיּוֹנֵק מִשְּׁמֵי שְׁמֵי קֶדֶם</b> – לעתיד לבוא כל הכוחות ישתלבו לתיקון העולם: החשיבה האנושית, התורה, ההשראה הנבואית (שמגיעה מדמיון המושפע מהמקור הנבואי הקדום) –<b> הַכֹּל יַעֲזֹר לְשַׁכְלֵל וּלְתַקֵּן, לְהָפִיץ עֲנָנִים מַחֲשִׁיכִים, לָמוּל עָרְלוֹת כָּל לֵב וּבָשָׂר, לְהַרְחִיב גְּבוּל הַדֵּעָה וְהַשֵּׂכֶל, לְשַׁחְרֵר אֶת הָרוּחַ מִכָּל כִּבְלֵי סִכְלוּת וְרֶשַׁע, לְרוֹמֵם אֶת כָּל הַקָּטָן וְהַנָּמוּךְ בְּרַעְיוֹן וּבְחֵפֶץ, בְּהַכָּרָה וּבִנְטִיָּה, אֶל מְרוֹם הָאֹשֶׁר שֶׁל הַגֹּדֶל וְהַגֹּבַהּ, אֶל הַמְּרוֹמִים הַנַּעֲלִים מִכָּל שֵׁם וְתֹאַר, אֶל הָעֶלְיוֹנִיּוּת הַמֻּחְלֶטֶת, שֶׁכָּל זִיו וְכָל זֹהַר יֵעָמֵם מוּל זָהֳרָהּ</b> – כל אלה יגרמו לפתוח את הלבבות; להרחיב את אופקי הרוח; להתעלות מעל מגבלות היצר; להשתחרר מהקטנוניות במחשבה וברצון; להתחבר אל האושר המוחלט של העליונות האלוהית שהיא מעל כל הגדרה. <b>לְכָל מַגָּמָה עֶלְיוֹנָה שֶׁבַּעֲלִיוֹנוֹת צְרִיכִים לְהִשְׁתַּמֵּשׁ בְּכָל הָאֶמְצָעִים וּלְשַׁלֵּב אֶת כָּל הַדְּרָכִים יַחַד, לְזַוְּגָם זֶה עִם זֶה, בְּאֹפֶן שֶׁכָּל דֶּרֶךְ יוֹסִיף לַחֲבֵרוֹ אֹמֶץ וְחַיִּים</b> – על מנת שמטרה עליונה תופיע בעולם יש לקחת תחומים שונים, שלכל אחד יש אופי ייחודי, ולחבר אותם יחדיו: <b>אָמָּנוּת וּמְלָאכָה, כִּשָּׁרוֹן מִסְחָר וְעֹז אֱמֶת, גְּבוּרָה וְחַיִל, שִׁירָה וְיֹפִי, תְּפִלָּה וְתוֹרָה, אַהֲבָה וְחֶסֶד מָלֵא, וְאֹמֶץ רוּחַ מָלֵא עֹז, בַּהֲירוּת דֵּעָה וּבִקֹּרֶת רְחָבָה וַעֲשִׁירָה, וְתֹם לֵבָב בֶּאֱמוּנָה עֶלְיוֹנָה</b> – מהאנשים שעסוקים בעמל כפיים ודרך אנשי השיווק והמסחר, האומנים, המשוררים, ועד אנשי הרוח מכל הסוגים, אלו הנוטים להשכלה ומחקר ואלו בעלי הרגש התמים; <b>בְּאוֹצַר הַחַיִל וְהַחֹסֶן, בְּאוֹצַר הַטּוֹב וּמְקוֹרִיּוּתוֹ וְעֶלְיוֹנִיּוּתוֹ, כָּל הַיֵּשׁ, כָּל הַתְּאָרִים, כָּל הַנִּיצוֹצוֹת, הַכֹּל בְּחֻבֶּרֶת וְהַכֹּל בְּסִדּוּר, הַכֹּל בְּהַבְלָטָה וְהַכֹּל בְּהַתְאָמָה, הַכֹּל בְּחִזָּיוֹן וּבְכֹחַ וְהַכֹּל בְּפֹעַל וּבִשְׁלִיטָה מַמָּשִׁית, בְּמָלֵא מוּבָן הַמְּצִיאוּת וְהַיֵּשׁוּת, הַכֹּל בִּכְלָל, הַכֹּל יוּכַל וְכֻלָּם יַחַד</b> – באוצר האלוהי העליון הכל מתחבר והכל מסודר; כל אחד מן הכוחות הללו מוצא מחד גיסא את ייחודו ('הבלטתו'), ומאידך גיסא את התאמתו לשאר; הפוטנציאל מתממש במילואו; ומכולם יחד יצא שבחו של ריבונו של עולם. <b>זֹאת וְיוֹתֵר מִזֹּאת הִיא תָּמִיד צְפִיָּתָם שֶׁל גְּדוֹלֵי הַנְּשָׁמָה</b> – זוהי שאיפתם של גדולי הנשמה (ועוד למעלה מזה); <b>כְּשֶׁהֵם נִטְפָּלִים לְעִסְקֵי הַחַיִּים הָרְגִילִים, הֲרֵי הֵם מַמְשִׁיכִים אוֹר חַיִּים עֶלְיוֹנִים בְּעִסְקֵי הַחֹל הַלָּלוּ וּמְקַדְּשִׁים אוֹתָם, בְּעַד כָּל הָעוֹלָם כֻּלּוֹ, וְקַל וָחֹמֶר בְּעַד עַצְמָם. וְכֵן הֵם מְרִימִים אֶת הָעֵרֶךְ שֶׁל כָּל אוֹתָם הָעִנְיָנִים הַקְּטַנִּים לְמַעְלָה רוֹמְמָה גְּדוֹלָה וְנִשְׂגָּבָה</b> – גדולי הרוח, הדבקים ברצון ה', מלאים ברעיון נשגב זה, ובעת שהם מתעסקים בענייני החול מוצאים בתוכם משמעות עמוקה בכל מעשה ומעשה, וזו מקרינה לכל הסובבים אותם, ותיקון רוחני מחלחל לעולם כולו. <b>אֵלֶּה הַיְּשָׁרִים, שֶׁצְרוֹר הַחַיִּים הָעֶלְיוֹנִים הוּא עִמָּהֶם תָּמִיד, וְאוֹר עֹנֶג קֹדֶשׁ ד' הוּא מֵאִיר לָהֶם בְּכָל עֵת, כְּשֶׁהֵם יוֹרְדִים לְדַבֵּר דִּבְרֵי חֹל פְּשׁוּטִים, הֲרֵי הֵם יוֹדְעִים וּמַכִּירִים אֵיךְ אוֹר הַחַיִּים שֶׁל הַקֹּדֶשׁ הַכְּלָלִי מִתְפַּלֵּשׁ שָׁמָּה בְּכָל הַמַּחֲבָאוֹת, וְהֵם מְגַלִּים מִשָּׁם אֶת הָאוֹר וּמְבִיאִים אוֹתוֹ בְּדֵעָה וְהַשֵּׂכֶל וּבִגְבוּרַת חַיֵּי נְשָׁמוֹת אֶל מָקוֹם עֶלְיוֹן, אֲשֶׁר שָׁם חַיֵּי הַקֹּדֶשׁ מַאֲִירִים בְּהַרְחָבָה, בְּגָלוּי וְלֹא בְּסֵתֶר, בְּזוֹהַר בּוֹלֵט וְנוֹצֵץ</b> – מתוך שחייהם של הצדיקים מלאים כל העת ברוחניות ובטהרה כל מפגש עם חיי המעשה מתחבר לעולמם המיוחד; הם מוצאים את הטוב המסתתר בכל פרט ומבליטים אותו כלפי חוץ. <b>כְּשֶׁהֵם יוֹרְדִים לְהִסְתַּכֵּל בָּעוֹלָם הִסְתַּכְּלוּת חִיצוֹנִית, כְּשֶׁהֵם פּוֹנִים לְהִתְעַסֵּק בְּחָכְמוֹת חוֹל, גַּם בִּדְבָרִים זָרִים, מֵהַכֹּל הֵם שׁוֹאֲבִים קַרְנֵי אוֹר וְנִצוֹצוֹת חַיֵּי קֹדֶשׁ מְפֻזָּרִים, מֵהַכֹּל עוֹשִׂים עֲטָרוֹת חֵן, לְמַלְּאוֹת בָּהֶם אֶת אוֹר הַחַיִּים כֻּלּוֹ, לְמַלֵּא אֶת הוֹד קֹדֶשׁ עֶלְיוֹן, מִכָּל עֲבָרָיו</b> – כשגדולים אלו עוסקים בחכמה, מכל סוג שהוא, הם מוצאים בכל אחת מהן את הגרעין המוסרי שבה. במצב זה, החכמה האנושית לא מתנגדת לתורה אלא משלימה אותה. היא חושפת כיצד רצון ה' הטמון בתורה מתגלה לפרטים, בכל חכמה ובכל מצבי החיים. <b>כַּמָּה גְּדוֹלָה עֲבוֹדָה זוֹ, כַּמָּה דֵּעָה עֲמוּקָה, בִּינָה נִשְׂגָּבָה, טוֹב לֵבָב וְאַהֲבַת אֱמֶת לְכָל הַבְּרִיּוֹת, וְאוֹר אֵשׁ קֹדֶשׁ שֶׁל חֵשֶׁק צִמָּאוֹן קִרְבַת אֱלֹהִים אֱמֶת, נְטִיַּת הִתְעַנְּגוּת עַל ד', בְּכָל מְלֹא נְשָׁמָה, כָּל אֵלֶּה וְיוֹתֵר מִזֶּה, הֵנָּם מְמַלְּאִים אֶת לְבַב שָׂרֵי קֹדֶשׁ אֵלֶּה, הַיּוֹדְעִים לַעֲמוֹד בַּפֶּרֶץ לִגְדֹּר גָּדֵר, וְלָשֵׂא דָּעָם לִמְרְחַקִּים, לְבַשֵּׂר תְּהִלּוֹת ד' בִּקְצוֹת אֶרֶץ בְּאִיִּים רְחוֹקִים, לְהַקְדִּישׁ קֹדֶשׁ קֳדָשִׁים, וּלְפָאֵר פְּאֵר חַי הָעוֹלָמִים</b> – כשמתעלים לרובד כל כך עמוק מקבלים החיים משמעות כבירה. האדם מתעלה להשקפת עולם מקיפה ורחבה, ההשתוקקות להתמלא ברצון ה' ממלאת את כל חייו. תפיסת עולם עמוקה זו גם עתידה להתמודד עם האתגרים החדשים של הדורות האחרונים. היא נותנת עומק אמיתי לחיים ומבשרת את התגלות שם ה' בעולם, את התיקון התרבותי שעם ישראל עתיד להנחיל לתרבות האנושית. 

<b>דְּחַיֵּי הַקְּדֻשָּׁהכֵּיצַד הִיא הַקְּדֻשָּׁה, מַאֲִירִים אֶת הַדַּעַת בְּבֵרוּר הַהַכָּרוֹת הַיּוֹתֵר טְהוֹרוֹת וְעֶלְיוֹנוֹת, מִתּוֹךְ מִלּוּי הָאוֹרָה שֶׁל הַהַכָּרָה בָּא הַחֵפֶץ הַקָּבוּעַ לִהְיוֹת תָּמִיד שָׁרוּי בִּסְפֵירָה כָּזֹאת שֶׁחַיֵּי הָרוּחַ הָעֶלְיוֹנִים שׁוֹלְטִים שָׁם. מִתּוֹךְ הִתְגַּבְּרוּתָהּ שֶׁל הַהַכָּרָה, הַמַּכָּה גַּלִּים בִּתְהוֹם הַחֵפֶץ, מִתְפַּתְּחִים רִשְׁמֵי הָעֲנֻגִים הָעֶלְיוֹנִים, הַקִּישּׁוּר הַנַּפְשִׁי לְצוּרָה שֶׁל חַיִּים רוֹמְמִים הוֹלֵךְ וּמִתְחַזֵּק, עַד שֶׁמֶּרְכַּז הַחַיִּים הוֹלֵךְ וְנִקְבָּע בַּמְּרוֹמִים הַלָּלוּ.חוּשֵׁי הַבָּשָׂר הוֹלְכִים וּמִתְעַדְּנִים, וְכָל הֶמְשֵׁךְ הַנָּאוָה שֶׁלָּהֶם מִתְמַזֵּג בְּהוֹפָעָה שֶׁל אֲצִילוּת קֹדֶשׁ, עַד שֶׁשַּׁלְהֶבֶת הַחַיִּים וְעִירוּתָם נַעֲשֶׂה כֻּלּוֹ קָדוֹשׁ וְנִשְׂגָּב. הַחַיִּים הָרְגִילִים אֵינָם מִתְבַּטְּלִים מִתָּכְנוּתָם, הַשֵּׂיג וְהַשִּׂיחַ הָאֱנוּשִׁי הָרָגִיל, חַיֵּי הַגּוּף הַיְּחִידִי, וְחַיֵּי הַחֶבְרָה, הַנִּימוּס וְהַכָּבוֹד, אֵינָם מִתְטַשְׁטְשִׁים, אֲבָל הֵם עוֹלִים בְּמַעֲלָה אִידִיאָלִית. מַהוּת הַחַיִּים מִתְרוֹמֶמֶת, מַגָּמָתָם מִתְקַדֶּשֶׁת. הָרָצוֹן לְטוֹב עֶלְיוֹן, כְּלָלִי וּמַקִּיף, וְעִם זֶה גַּם פְּרָטִי וְחוֹדֵר, הוֹלֵךְ וּמִתְבַּטֵּא בְּבִטּוּי חַי בַּהַגְלָמָה הַמַּעֲשִׂית. הַגֹּדֶל שֶׁל הַחַיִּים הָאֱלֹהִיִּים, חַיֵּי הַקֹּדֶשׁ שֶׁבַּמְּצִיאוּת, חַיֵּי הַנְּשָׁמוֹת, הַמַּלְאָכִים, הַחַיִּים הַצּוּרָתִיִּים, שֶׁהוֹד הַיֹּשֶׁר, וְתִפְאֶרֶת הַגְּבוּרָה, הַמְּרֻפֶּדֶת בְּצֶדֶק וֶאֱמֶת, רְקוּמִים בָּהֶם, הוֹלְכִים וּמִשְׁתַּלְּמִים, וְהָאָדָם כֻּלּוֹ נַעֲשֶׂה בְּכָל הַרְגָּשׁוֹתָיו, מַחְשְׁבוֹתָיו, רְצוֹנוֹתָיו וְחֶפְצָיו, מִדּוֹתָיו, תַּאֲווֹתָיו, הִרְהוּרָיו, וְחִזְיוֹנוֹת דִּמְיוֹנוֹ, כֻּלּוֹ מָלֵא שָׁרָשִׁים אֵיתָנִים, שֶׁיּוֹנְקִים מִכָּל הַהֲוָיָה הַטִּבְעִית, וְשֶׁלְּמַעְלָה מִן הַטֶּבַע, שֶׁמַּתְמִימִים אֶת הַחַיִּים הַמֻּגְבָּלִים עִם הַחַיִּים שֶׁלְּמַעְלָה מִכָּל גְּבוּל, שֶׁעוֹשִׂים תָּמִיד אֶת הָאָדָם הַיְּחִידִי לְכֹחַ מְרַכֵּז אֶת הַכֹּל, בְּלַהַט אִידֵאָל קָבוּעַ, רָם עַד אֵין קֵץ, וְחוֹבֵק אֶת הַכֹּל, עַד בְּלִי אִבּוּד גַּם נִיצוֹץ קַל. וְיֹשֶׁר אֱלֹהִי, וֶאֱמֶת שְׁמֵימִית נִצְחִית, וּמוּסָר אֱנוּשִׁי, וְדַרְכֵי שָׁלוֹם וְנֹעַם, מִתְלַכְּדִים יַחַד. וּמַעֲלָה אַחַר מַעֲלָה בָּאָה הַהַכָּרָה שֶׁל חֵפֶץ ד' בְּעוֹלָמו– מטרתם; <b>בְּהַהַגְלָמָה</b> – בהתגשמות; <b>הַצּוּרָתִיִּים</b> – בעלי הצורה החומרית; <b>רְקוּמִים</b> – שזורים; <b>שֶׁמַּתְמִימִים</b> – שמשלימים; <b>רָם</b> – מרומם; <b>אֲבַד</b> – לאבד; <b>הַנֶּאֱוָתָה</b> – המתאימה; <b>חֵקֶר</b> – יכולת למידה; <b>וְתוֹאַר</b> – והתגלות.

<b>כֵּיצַד הִיא הַקְּדֻשָּׁה, מֵאִירִים אֶת הַדַּעַת בְּבֵרוּר הַהַכָּרוֹת הַיּוֹתֵר טְהוֹרוֹת וְעֶלְיוֹנוֹת, מִתּוֹךְ מִלּוּי הָאוֹרָה שֶׁל הַהַכָּרָה בָּא הַחֵפֶץ הַקָּבוּעַ לִהְיוֹת תָּמִיד שָׁרוּי בִּסְפֵירָה כָּזֹאת שֶׁחַיֵּי הָרוּחַ הָעֶלְיוֹנִים שׁוֹלְטִים שָׁם</b> – בשיאה של עבודת ה' ניצבת מידת "הקדושה". כיצד מצליח האדם להגיע למדרגה זו? על ידי לימוד התורה בעמקות ובהתמדה, הרעיונות העמוקים שבה חודרים ללבבו והאדם מתמלא ברצון להיות מצוי תמיד במדרגת חיי הרוח. <b>מִתּוֹךְ הִתְגַּבְּרוּתָהּ שֶׁל הַהַכָּרָה, הַמַּכָּה גַּלִּים בִּתְהוֹם הַחֵפֶץ, מִתְפַּתְּחִים רִשְׁמֵי הָעֲנֻגִּים הָעֶלְיוֹנִים, הַקִּשּׁוּר הַנַּפְשִׁי לְצוּרָה שֶׁל חַיִּים רוֹמְמִים הוֹלֵךְ וּמִתְחַזֵּק, עַד שֶׁמֶּרְכַּז הַחַיִּים הוֹלֵךְ וְנִקְבָּע בַּמְּרוֹמִים הַלָּלוּ</b> – ככל שההכרה הזו מתגברת ומכה גלים בעומק הרצון, כך חש אדם יותר עונג והזדהות עם חיי הרוח, ומרכז הכובד של חייו עובר למדרגה זו; <b>חֻשֵּׁי הַבָּשָׂר הוֹלְכִים וּמִתְעַדְּנִים, וְכָל הֶמְשֵׁךְ הַנָּאוֶה שֶׁלָּהֶם מִתְמַזֵּג בְּהוֹפָעָה שֶׁל אֲצִילוּת קֹדֶשׁ, עַד שֶׁשַּׁלְהֶבֶת הַחַיִּים וְעִירוּתָם נַעֲשֶׂה כֻּלּוֹ קָדוֹשׁ וְנִשְׂגָּב</b> – במדרגת הקדושה, אדם אינו נשלט על ידי יצריו אלא ממלא אותם במשמעות עדינה, והיופי שקיים בחושים הגופניים משתלב בהתגלות אצילית רוחנית, עד שכל עוצמת ונמרצות החיים נעשות קדושות. <b>הַחַיִּים הָרְגִילִים אֵינָם מִתְבַּטְּלִים מִתְּכוּנָתָם, הַשִּׂיג וְהַשִּׂיחַ הָאֱנוֹשִׁי הָרָגִיל, חַיֵּי הַגּוּף הַיְּחִידִי, וְחַיֵּי הַחֶבְרָה, הַנִּמּוּס וְהַכָּבוֹד, אֵינָם מִתְטַשְׁטְשִׁים, אֲבָל הֵם עוֹלִים בְּמַעֲלָה אִידֵיאָלִית</b> – במידת הקדושה אין ביטול של החיים האנושיים. הקדוש מוצא משמעות נצחית בכל גילוי חיים ולכן הוא מוצא טעם להקפיד גם על מוסר טבעי, דרך ארץ ויחסים תקינים עם החברה הסובבת אותו. <b>מַהוּת הַחַיִּים מִתְרוֹמֶמֶת, מַגַּמָּתָם מִתְקַדֶּשֶׁת</b> – המהות הפנימית של החיים הופכת להיות קדושה והכל מתרומם עימה; <b>הָרָצוֹן לְטוֹב עֶלְיוֹן, כְּלָלִי וּמַקִּיף, וְעִם זֶה גַּם פְּרָטִי וְחוֹדֵר, הוֹלֵךְ וּמִתְבַּטֵּא בְּבִטּוּי חַי בְּהַהַגְלָמָה הַמַּעֲשִׂית</b> – חיי האדם מתמלאים בשאיפות עמוקות ונשגבות היורדות לפרטי פרטים המתגשמים בחיי המעשה. <b>הַגֹּדֶל שֶׁל הַחַיִּים הָאֱלֹהִיִּים, חַיֵּי הַקֹּדֶשׁ שֶׁבַּמְּצִיאוּת, חַיֵּי הַנְּשָׁמוֹת, הַמַּלְאָכִים, הַחַיִּים הַצּוּרָתִיִּים, שֶׁהוֹד הַיֹּשֶׁר, וְתִפְאֶרֶת הַגְּבוּרָה, הַמְּרֻפֶּדֶת בְּצֶדֶק וֶאֱמֶת, רְקוּמִים בָּהֶם, הוֹלְכִים וּמִשְׁתַּלְּמִים</b> – החיים האלוהיים בכל גילוייהם: הכוחות הרוחניים (נשמות ומלאכים), הכוחות בעלי הצורה המעשית – ששזורים ביושר, פאר, גבורה, צדק ואמת – הולכים ומשתכללים; <b>וְהָאָדָם כֻּלּוֹ נַעֲשֶׂה בְּכָל הַרְגָּשׁוֹתָיו, מַחְשְׁבוֹתָיו, רְצוֹנוֹתָיו וְחֶפְצָיו, מִדּוֹתָיו, תַּאֲוֹתָיו, הִרְהוּרָיו, וְחִזְיוֹנוֹת דִּמְיוֹנוֹ, כֻּלּוֹ מָלֵא שָׁרָשִׁים אֵיתָנִים, שֶׁיּוֹנְקִים מִכָּל הַהֹוֶיָּה הַטִּבְעִית, וְשֶׁלְּמַעְלָה מִן הַטֶּבַע, שֶׁמַּתְמִימִים אֶת הַחַיִּים הַמֻּגְבָּלִים עִם הַחַיִּים שֶׁלְּמַעְלָה מִכָּל גְּבוּל</b> – האדם נעשה לכוח מרכזי המחבר בין עולמות רחוקים: בין רגשות, מחשבות, רצונות, מידות, יצרים חושיים ודמיונות לבין השורשים העמוקים של המציאות שיונקים מהעולם העל-טבעי, ומאפשרים להשלים את הממד המוגבל עם העולם שמעל הגבולות; והשורשים הנצחיים הללו <b>עוֹשִׂים תָּמִיד אֶת הָאָדָם הַיְּחִידִי לְכֹחַ מְמַרְכֵּז אֶת הַכֹּל, בְּלַהַט אִידֵיאָל קָבוּעַ, רָם עַד אֵין קֵץ, וְחוֹבֵק אֶת כֹּל, עַד בְּלִי אֲבַד גַּם נִיצוֹץ קַל</b> – גורמים לאיש הקדוש להיות החולייה שמחברת את הכל בלהט נצחי ומרומם, בלא להותיר שום דבר מחוץ לחיבור הלזה – <b>וְיֹשֶׁר אֱלֹהִי, וֶאֱמֶת שְׁמֵימִיִּת נִצְחִית, וּמוּסָר אֱנוֹשִׁי, וְדַרְכֵי שָׁלוֹם וְנֹעַם, מִתְלַכְּדִים יַחַד</b>. <b>וּמַעֲלָה אַחַר מַעֲלָה בָּאָה הַהַכָּרָה שֶׁל חֵפֶץ ד' בְּעוֹלָמוֹ, שֶׁל אִידֵיאָל הַיְּצִירָה הַכְּלָלִית, עַד לִידֵי הִתְגַּלּוּת שֶׁל מָקוֹר לְמַגָּמָה, הַנֶּאֱוָתָה לְפִי גָּדְלָהּ לְקָשְׁרָהּ בְּקֶשֶׁר שֶׁל מִבְטָא הָרָצוֹן, שֶׁאָנוּ כְּבָר בָּאִים לְמַצָּב שֶׁל חֹפֶשׁ כָּזֶה, לְיַחֵס אוֹתוֹ לֵאֱלֹהֵי מָרוֹם, יוֹצֵר כֹּל, שֶׁאֵין חֵקֶר לִגְדֻלָּתוֹ</b> – וכך, שלב אחרי שלב, האנושות הולכת ומגלה את המשמעות של הבריאה העולמית, עד שיכולה לייחס זאת באופן מפורש לאלוהות. <b>וְתוֹאַר הַגֹּדֶל מִתְמַלֵּא מִפְּגִימוֹתָיו, וְהוֹלֵךְ וּמְרַוֶּה נַחַת אֶת הָאָדָם, הַמָּלֵא אֹשֶׁר אֱלֹהִי בְּכָל חַיָּיו, וְאֶת כָּל הַיְּקוּם הָעוֹמֵד בְּרוּחַ חָכְמַת אֱלֹהִים חַיִּים</b> – והציור של האלוהות, שנפגם בשימוש המילה "רצון", לא נפגם באמת אלא נוצר היחס הנכון כלפי הבורא (או ההתגלות האלוהית הולכת ומתמלאה דרך החסרונות והטעויות שבמהלך ההיסטוריה), ומצב זה ממלא במשמעות את חיי האדם הפרטי ואת היקום כולו.

<b>הָרְשָׁמִים הַקֹּדֶשׁ</b>מתחילים אנחנו לקלוט את רשמי הקודש מעט מעט, נקודה אחר נקודה מתנוצצת עלינו, כמטר <b>וְכִרְבִיבִים</b> יורדים הם עלינו, <b>הוֹפָעוֹת שְׁחָקִים</b> אלו, בהתקבצם, יעשו כולם אבוקת אור גדולה אחת, ייסדו בנשמתנו את מרכזם, ומסלולם יחדור את כל עצמיות <b>הֹוִיתֵנוּ</b>.והננו הולכים ומתכשרים אל הסיגול של הנשמתיות הכללית, שבכל האורות הנקודיים היא ממלאה את התפשטות חייה. רשמי – גילויי; <b>וְכִרְבִיבִים</b> – וכגשמים; <b>שְׁחָקִים</b> – שמיימיות; הויתנו
– קיומנו; <b>וּמִתְכַּשְּׁרִים</b> – ונהיים מוכשרים, מוכנים; <b>הַסִּיגּוּל</b> – ההתרגלות; <b>הַנְּקֻדִּיִּים</b> – הפרטיים.

<b>מַתְחִילִים</b> <b>אֲנַחְנוּ</b> <b>לִקְלוֹט</b> <b>אֶת</b> <b>רִשְׁמֵי</b> <b>הַקֹּדֶשׁ</b> <b>מְעַט</b> <b>מְעַט,</b> <b>נְקֻדָּה</b> <b>אַחַר</b> <b>נְקֻדָּה</b> <b>מִתְנוֹצֶצֶת</b> <b>עָלֵינוּ,</b> <b>כְּמָטָר</b> <b>וְכִרְבִיבִים</b> <b>יוֹרְדִים</b> <b>הֵם</b> <b>עָלֵינוּ,</b> <b>הוֹפָעוֹת</b> <b>שְׁחָקִים</b> <b>אֵלוּ</b> – ספיגת גילויי הקודש לא נעשית בבת אחת אלא התכנים השמיימיים מתעכלים בנפשנו טיפה אחר טיפה. <b>בְּהִתְקַבְּצָם,</b> <b>יַעֲשׂוּ</b> <b>כֻּלָּם</b> <b>אֲבֻקַּת</b> <b>אוֹר</b> <b>גְּדוֹלָה</b> <b>אַחַת,</b> <b>יְיַסְּדוּ</b> <b>בְּנִשְׁמָתֵנוּ</b> <b>אֶת</b> <b>מִרְכָּזָם,</b> <b>וּמְסִלּוּלָם</b> <b>יַחְדֹּר</b> <b>אֶת</b> <b>כָּל</b> <b>עַצְמִיּוּת</b> <b>הֲוִיָּתֵנוּ</b> – כשהטיפות מתקבצות יחדיו עולה מכולן רצון מרכזי אחד שמתיישב בנפש האדם וחודר לעומק חייו. <b>וְהִנֵּנוּ</b> <b>הוֹלְכִים</b> <b>וּמִתְכַּשְּׁרִים</b> <b>אֶל</b> <b>הַסִּיגּוּל</b> <b>שֶׁל</b> <b>הַנִּשְׁמָתִיּוּת</b> <b>הַכְּלָלִית,</b> <b>שֶׁבְּכָל</b> <b>הָאוֹרוֹת</b> <b>הַנְּקֻדִּיִּים</b> <b>הִיא</b> <b>מְמַלְּאָה</b> <b>אֶת</b> <b>הִתְפַּשְּׁטוּת</b> <b>חַיֶּיהָ</b> – ככל שהאדם מעמיק יותר כך נהיה מוכשר להסתגל אל נשמת התורה שמתפשטת ומתרחבת בכל פרטיה והדרכותיה.

<b>וְהוֹסָפוֹת</b> <b>הַקְּדֻשָּׁה</b><b>הַבָּאִים</b> <b>אוֹרוֹת</b> <b>הַקֹּדֶשׁ,</b> <b>עַל</b> <b>יְדֵי</b> <b>לִמּוּד</b> <b>הַתּוֹרָה,</b> <b>עַל</b> <b>יְדֵי</b> <b>הִגָּיוֹן</b> <b>חָכְמָה,</b> <b>עַל</b> <b>יְדֵי</b> <b>קִיּוּם</b> <b>הַמִּצְוֹת,</b> <b>עַל</b> <b>יְדֵי</b> <b>הַדְרָכוֹת</b> <b>הַמּוּסָר</b> <b>וְהַמִּדּוֹת</b> <b>הַטּוֹבוֹת,</b> <b>כָּל</b> <b>אֶחָד</b> <b>מִסּוּג</b> <b>מְיֻחָד,</b> <b>מִגְוָן</b> <b>מְיֻחָד,</b> <b>וְהֵם</b> <b>מִתְרַכְּבִים</b> <b>בְּתוֹךְ</b> <b>הַנְּשָׁמָה</b> <b>הָעֲסוּקָה</b> <b>בָּהֶם,</b> <b>מְרוֹמְמִים</b> <b>הֵם</b> <b>אֶת</b> <b>עֶרְכָּהּ,</b> <b>מוֹסִיפִים</b> <b>לָהּ</b> <b>חַיִּים</b> <b>עַצְמִיִּים</b> <b>מְקוֹרִיִּים.</b><b>וְהוֹסָפָה</b> <b>זוֹ</b> <b>סְפוּגָה</b> <b>הִיא</b> <b>מִכָּל</b> <b>הַיֵּשׁ</b> <b>הָרוּחָנִי,</b> <b>שֶׁהַיֵּשׁ</b> <b>הַגַּשְׁמִי</b> <b>וְהַמַּעֲשִׂי</b> <b>כָּלוּל</b> <b>כְּבָר</b> <b>בְּתוֹכוֹ,</b> <b>כָּלוּל</b> <b>הוּא</b> <b>מִכָּל</b> <b>הַמָּצוּי,</b> <b>וּמַשְׂבִּיעַ</b> <b>וּמְרַוֶּה</b> <b>אֶת</b> <b>הַנְּשָׁמָה</b> <b>וּמַטְעִימָה</b> <b>מִכֹּל,</b> <b>וְהִיא</b> <b>בְּאֵיתָנִיּוּתָהּ</b> <b>חוֹזֶרֶת</b> <b>הִיא</b> <b>וּמַשְׁפִּיעָה</b> <b>מִמְּקוֹר</b> <b>חֵילָה</b> <b>הַפְּנִימִי</b> <b>אֶל</b> <b>הַכֹּל.</b><b>וְהָאוֹרוֹת</b> <b>הָרוּחָנִיִּים</b> <b>בְּעַצְמָם,</b> <b>שֶׁמֵּהֶם</b> <b>בָּאוּ</b> <b>תוֹסָפוֹת</b> <b>הַחַיִּים</b> <b>הַלָּלוּ</b> <b>אֵלֶיהָ,</b> <b>חוֹזְרִים</b> <b>וּמְאִירִים</b> <b>בְּאוֹר</b> <b>יָקָר,</b> <b>בְּאוֹר</b> <b>נֶהְדָּר</b> <b>וְנֶעְרָב,</b> <b>מָלֵא</b> <b>נְגוֹהוֹת,</b> <b>מָלֵא</b> <b>תַּעֲצוּמָה,</b> <b>וּבִרְכַּת</b> <b>שַׁדַּי</b> <b>מִתְגַּדֶּלֶת</b> <b>וְעוֹלָה</b> <b>כְּפוֹרַחַת.</b><b>אַשְׁרֵי</b> <b>הָאִישׁ</b> <b>הַגּוֹרֵם</b> <b>בִּרְכַּת</b> <b>עוֹלָמִים</b> <b>זֹאת</b> <b>בְּכָל</b> <b>מַעֲשָׂיו</b> <b>וּדְרָכָיו,</b> <b>זֶהוּ</b> <b>אֵיתָן</b> <b>הָעוֹלָם.</b><b>מִתְרַכְּבִים</b> – נכנסים, חודרים; <b>הַיֵּשׁ</b> – המציאות, העולם; <b>בְּאֵיתָנִיּוּתָהּ</b> – בחוזקה; <b>חֵילָה</b> – כוחה; <b>יָקָר</b> – גדול; <b>וְנֶעְרָב</b> – ואהוב; <b>נְגוֹהוֹת</b> – אורות; <b>אֵיתָן</b> – חוזק, יסוד.

<b>בָּאִים</b> <b>אוֹרוֹת</b> <b>הַקֹּדֶשׁ,</b> <b>עַל</b> <b>יְדֵי</b> <b>לִמּוּד</b> <b>הַתּוֹרָה,</b> <b>עַל</b> <b>יְדֵי</b> <b>הִגָּיוֹן</b> <b>חָכְמָה,</b> <b>עַל</b> <b>יְדֵי</b> <b>קִיּוּם</b> <b>הַמִּצְוֹת,</b> <b>עַל</b> <b>יְדֵי</b> <b>הַדְרָכוֹת</b> <b>הַמּוּסָר</b> <b>וְהַמִּדּוֹת</b> <b>הַטּוֹבוֹת,</b> <b>כָּל</b> <b>אֶחָד</b> <b>מִסּוּג</b> <b>מְיֻחָד,</b> <b>מִגְוָן</b> <b>מְיֻחָד</b> – כל פעולה רוחנית של האדם – לימוד תורה, העמקה בחכמה, קיום מצוות, שיפור האישיות – יש בה גוון ייחודי של אור. <b>וְהֵם</b> – האורות הללו, <b>מִתְרַכְּבִים</b> <b>בְּתוֹךְ</b> <b>הַנְּשָׁמָה</b> <b>הָעֲסוּקָה</b> <b>בָּהֶם,</b> <b>מְרוֹמְמִים</b> <b>הֵם</b> <b>אֶת</b> <b>עֶרְכָּהּ,</b> <b>מוֹסִיפִים</b> <b>לָהּ</b> <b>חַיִּים</b> <b>עַצְמִיִּים</b> <b>מְקוֹרִיִּים</b> – חודרים לנשמת האדם, מרוממים את חייו ומוסיפים לה חיבור למקורה האלוהי. <b>וְהוֹסָפָה</b> <b>זוֹ</b> <b>סְפוּגָה</b> <b>הִיא</b> <b>מִכָּל</b> <b>הַיֵּשׁ</b> <b>הָרוּחָנִי,</b> <b>שֶׁהַיֵּשׁ</b> <b>הַגַּשְׁמִי</b> <b>וְהַמַּעֲשִׂי</b> <b>כָּלוּל</b> <b>כְּבָר</b> <b>בְּתוֹכוֹ,</b> <b>כָּלוּל</b> <b>הוּא</b> <b>מִכָּל</b> <b>הַמָּצוּי,</b> <b>וּמַשְׂבִּיעַ</b> <b>וּמְרַוֶּה</b> <b>אֶת</b> <b>הַנְּשָׁמָה</b> <b>וּמַטְעִימָה</b> <b>מִכֹּל,</b> <b>וְהִיא</b> <b>בְּאֵיתָנִיּוּתָהּ</b> <b>חוֹזֶרֶת</b> <b>הִיא</b> <b>וּמַשְׁפִּיעָה</b> <b>מִמְּקוֹר</b> <b>חֵילָה</b> <b>הַפְּנִימִי</b> <b>אֶל</b> <b>הַכֹּל</b> – מאחורי האורות הללו נמצא הרצון האלוהי האין סופי לטוב – שכולל הן את הממד הגשמי והן את הרוחני – והוא מעניק לנשמה את סיפוקה, והיא בתורה מכה גלי אור חזרה לאורות הללו. <b>וְהָאוֹרוֹת</b> <b>הָרוּחָנִיִּים</b> <b>בְּעַצְמָם,</b> <b>שֶׁמֵּהֶם</b> <b>בָּאוּ</b> <b>תוֹסָפוֹת</b> <b>הַחַיִּים</b> <b>הַלָּלוּ</b> <b>אֵלֶיהָ,</b> <b>חוֹזְרִים</b> <b>וּמְאִירִים</b> <b>בְּאוֹר</b> <b>יָקָר,</b> <b>בְּאוֹר</b> <b>נֶהְדָּר</b> <b>וְנֶעְרָב,</b> <b>מָלֵא</b> <b>נְגוֹהוֹת,</b> <b>מָלֵא</b> <b>תַּעֲצוּמָה,</b> <b>וּבִרְכַּת</b> <b>שַׁדַּי</b> <b>מִתְגַּדֶּלֶת</b> <b>וְעוֹלָה</b> <b>כְּפוֹרַחַת</b> – והגלגל ממשיך להתגלגל: האורות הללו (שהם מקור הברכה של הנשמה) חוזרים ומאירם באור עוד יותר גדול למציאות, והעולם הולך ונעשה מתוקן. <b>אַשְׁרֵי</b> <b>הָאִישׁ</b> <b>הַגּוֹרֵם</b> <b>בִּרְכַּת</b> <b>עוֹלָמִים</b> <b>זֹאת</b> <b>בְּכָל</b> <b>מַעֲשָׂיו</b> <b>וּדְרָכָיו,</b> <b>זֶהוּ</b> <b>אֵיתָן</b> <b>הָעוֹלָם</b> – האדם הדבק במדרגה זו גורם לברכה נפלאה בעולם, והוא הבסיס המוסרי האיתן שעליו עומדת המציאות.

<b>זְעֵדֶן</b> <b>הַקְּדֻשָּׁה</b><b>הַמַּחֲשָׁבוֹת</b> <b>הָעֶלְיוֹנוֹת</b> <b>שֶׁל</b> <b>הַקְּדֻשָּׁה,</b> <b>הַנּוֹבְעוֹת</b> <b>מִמְּקוֹר</b> <b>הַקֹּדֶשׁ,</b> <b>מֵאוֹר</b> <b>הַתּוֹרָה</b> <b>וְהַחָכְמָה,</b> <b>הֵן</b> <b>מְעַדְּנוֹת</b> <b>אֶת</b> <b>הַנְּפָשׁוֹת</b> <b>מוֹסִיפוֹת</b> <b>בָּהֶן</b> <b>אוֹר</b> <b>שֶׁל</b> <b>חַיִּים</b> <b>אֲמִתִּיִּים,</b> <b>וַחֲכָמִים</b> <b>יְחִידִים</b> <b>הַמִּתְנַשְּׂאִים</b> <b>לְעֵדֶן</b> <b>עֶלְיוֹן</b> <b>זֶה</b> <b>עַל</b> <b>יְדֵי</b> <b>קִשּׁוּר</b> <b>נִשְׁמָתָם</b> <b>בְּמַעֲדַנּוֹת</b> <b>זִיו</b> <b>הַחָכְמָה</b> <b>הָעֶלְיוֹנָה,</b> <b>עַל</b> <b>יְדֵי</b> <b>קִשּׁוּרָם</b> <b>אֶל</b> <b>כָּל</b> <b>הַהֲמוֹן</b> <b>כֻּלּוֹ,</b> <b>הֵם</b> <b>מְעַדְּנִים</b> <b>גַּם</b> <b>נִשְׁמוֹתֵיהֶם.</b><b>בְּיוֹתֵר</b> <b>הַדָּבָר</b> <b>פּוֹעֵל</b> <b>בְּיִשְׂרָאֵל,</b> <b>מִפְּנֵי</b> <b>הַקִּשּׁוּר</b> <b>הָאֶחָדֻתִי</b> <b>הַפְּנִימִי</b> <b>שֶׁיֵּשׁ</b> <b>לְעַם</b> <b>פְּלָאוֹת,</b> <b>עַם</b> <b>אֶחָד</b> <b>זֶה.</b><b>וְכָל</b> <b>מָה</b> <b>שֶׁמִּתְבָּרֶרֶת</b> <b>אֱמֶת</b> <b>זוֹ</b> <b>יוֹתֵר</b> <b>לַשְּׂרִידִים</b> <b>אֲשֶׁר</b> <b>ד'</b> <b>קוֹרֵא,</b> <b>הֵם</b> <b>מִתְחַזְּקִים</b> <b>בַּאֲחִיזָתָם</b> <b>בַּתּוֹרָה</b> <b>הָעֶלְיוֹנָה.</b><b>וַאֲפִלּוּ</b> <b>כְּשֶׁהַדָּבָר</b> <b>מִזְדַּמֵּן</b> <b>שֶׁמִּצַּד</b> <b>מְנִיעוּת</b> <b>מִצְבִּיּוֹת,</b> <b>גּוּפָנִיּוֹת</b> <b>וְצִדְדִּיּוֹת,</b> <b>מִתְעַלֵּם</b> <b>הָאוֹר</b> <b>שֶׁל</b> <b>הָעֵדֶן</b> <b>מֵהֶם,</b> <b>וְזִיו</b> <b>הַחָכְמָה</b> <b>וְהַקְּדֻשָּׁה</b> <b>הָעֶלְיוֹנָה</b> <b>מִתְגַּלֶּה</b> <b>עֲלֵיהֶם</b> <b>בְּלֹא</b> <b>קַרְנֵי</b> <b>הַהוֹד</b> <b>שֶׁל</b> <b>הַשִּׂמְחָה</b> <b>וְהַתִּפְאֶרֶת</b> <b>הַמְּלֵאִים,</b> <b>מִכָּל</b> <b>מָקוֹם</b> <b>מִתְחַזְּקִים</b> <b>הֵם</b> <b>בַּעֲבוֹדָתָם,</b> <b>וְאֵינָם</b> <b>עוֹזְבִים</b> <b>אֶת</b> <b>מַעֲמָדָם,</b> <b>מְיַחֲלִים</b> <b>הֵם</b> <b>לִתְשׁוּעַת</b> <b>ד',</b> <b>שֶׁעוֹד</b> <b>יָשׁוּב</b> <b>וְיָאִיר</b> <b>לָהֶם</b> <b>אוֹרוֹ.</b><b>וּבֵין</b> <b>כֹּה</b> <b>וְכֹה</b> <b>יוֹדְעִים</b> <b>הֵם</b> <b>בִּידִיעָה</b> <b>גְּמוּרָה,</b> <b>שֶׁכָּל</b> <b>מָה</b> <b>שֶׁהֵם</b> <b>יוֹתֵר</b> <b>מִתְנַשְּׂאִים</b> <b>בְּרוּם</b> <b>מַעֲלָה</b> <b>שֶׁל</b> <b>הַצִּיּוּרִים</b> <b>הַקְּדוֹשִׁים</b> <b>הָעֶלְיוֹנִים,</b> <b>עוֹשִׂים</b> <b>הֵם</b> <b>פְּעֻלָּה</b> <b>מַמָּשִׁית</b> <b>לְהַעֲלוֹת</b> <b>נְשָׁמוֹת</b> <b>רַבּוֹת</b> <b>מִתְּהוֹמוֹת</b> <b>שִׁקּוּעָם,</b> <b>לְהַעֲלוֹת</b> <b>אַבְנֵי</b> <b>חֵן</b> <b>יְקָרוֹת</b> <b>מִשְּׁפַל</b> <b>הַמַּצָּב</b> <b>אֲשֶׁר</b> <b>הוּרְדוּ</b> <b>שָׁם</b> <b>עַל</b> <b>יְדֵי</b> <b>הֲמוֹן</b> <b>תְּלָאוֹת</b> <b>גַּשְׁמִיּוֹת</b> <b>וְרוּחָנִיּוֹת.</b><b>וְעַל</b> <b>יְדֵי</b> <b>הָעֵרּוּב</b> <b>הַבִּלְתִּי</b> <b>נִכָּר</b> <b>שֶׁזִּרְמֵי</b> <b>אוֹרוֹתֵיהֶם</b> <b>שֶׁל</b> <b>קַדִּישֵׁי</b> <b>עֶלְיוֹנִים</b> <b>הַלָּלוּ</b> <b>מְעֹרָבִים</b> <b>הֵם</b> <b>עִם</b> <b>הַחֲפָצִים</b> <b>וְהַנְּטִיּוֹת</b> <b>שֶׁל</b> <b>כָּל</b> <b>הַהֲמוֹן</b> <b>כֻּלּוֹ,</b> <b>עֶצֶם</b> <b>הַחַיִּים</b> <b>הוֹלֵךְ</b> <b>וּמִתְעַדֵּן,</b> <b>שִׂמְחַת</b> <b>הַחַיִּים</b> <b>הַפְּנִימִית</b> <b>מִתְעַלָּה,</b> <b>וְרֶגֶשׁ</b> <b>הַטּוֹב</b> <b>וְהַיֹּשֶׁר,</b> <b>וְאוֹר</b> <b>הַקֹּדֶשׁ</b> <b>הָעָלוּם</b> <b>הוֹלֵךְ</b> <b>וּמִתְגַּלֶּה</b> <b>מִבֵּין</b> <b>הַחֲרַכִּים,</b> <b>וְהָעוֹלָם</b> <b>כֻּלּוֹ</b> <b>נַעֲשֶׂה</b> <b>שָׁוֶה</b> <b>הַרְבֵּה</b> <b>יוֹתֵר</b> <b>בְּעֶרְכּוֹ.</b><b>וּפְרִי</b> <b>הָעֲבוֹדָה</b> <b>מִתְרָאֶה</b> <b>בִּמְקוֹמוֹת</b> <b>אֲשֶׁר</b> <b>אֵין</b> <b>עוֹלֶה</b> <b>עַל</b> <b>שׁוּם</b> <b>דַּעַת</b> <b>לְשַׁעֵר</b> <b>מִי</b> <b>הֵם</b> <b>הַמְּבָרְכִים</b> <b>שָׁם,</b> <b>מִי</b> <b>הֵם</b> <b>הַמַּזִּילִים</b> <b>טַלְלֵי</b> <b>הַנֹּעַם,</b> <b>מִי</b> <b>הֵם</b> <b>הַמַּכְנִיסִים</b> <b>רִגְשֵׁי</b> <b>הַשָּׁלוֹם</b> <b>וְהַיְּדִידוּת,</b> <b>מִי</b> <b>הֵם</b> <b>הַגּוֹרְמִים</b> <b>לְהֵישָׁרֵת</b> <b>הַשֵּׂכֶל,</b> <b>לְאִזּוּר</b> <b>הַכֹּחַ,</b> <b>לַעֲדִינוּת</b> <b>הָרוּחַ,</b> <b>וְהַגְדֶּלֶת</b> <b>הַתִּקְוֹת,</b> <b>כָּל</b> <b>אֵלֶּה</b> <b>רְסִיסִים</b> <b>הֵם</b> <b>מֵעוֹלָם</b> <b>הָאוֹרָה,</b> <b>הַחַי</b> <b>בְּנִשְׁמָתָן</b> <b>שֶׁל</b> <b>יְשָׁרִים</b> <b>עֶלְיוֹנִים.</b><b>הֵם</b> <b>הֵם</b> <b>נְגִידֵי</b> <b>הָעוֹלָם,</b> <b>שָׂרֵי</b> <b>הַקֹּדֶשׁ,</b> <b>הָאוֹהֲבִים</b> <b>הַגְּדוֹלִים</b> <b>שֶׁל</b> <b>כָּל</b> <b>הַמַּעֲשִׂים,</b> <b>שֶׁרּוּחַ</b> <b>הַחֶסֶד</b> <b>וְהָאַהֲבָה</b> <b>שֶׁל</b> <b>רִבּוֹן</b> <b>כָּל</b> <b>הָעוֹלָמִים</b> <b>שְׁרוּיָה</b> <b>בְּנִשְׁמוֹתֵיהֶם,</b> <b>הֵם</b> <b>הֵם</b> <b>בַּעֲלֵי</b> <b>הָרָצוֹן</b> <b>הַחָזָק</b> <b>לְהָאִיר</b> <b>וּלְהֵיטִיב,</b> <b>לְפָאֵר</b> <b>וּלְשַׂמֵּחַ,</b> <b>לְכַבֵּד</b> <b>וּלְהַדֵּר</b> <b>אֶת</b> <b>הַכֹּל,</b> <b>הֵם</b> <b>הֵם</b> <b>קְדוֹשֵׁי</b> <b>אֱלֹהִים</b> <b>הַמְּכֻבָּדִים,</b> <b>שֶׁהַכָּבוֹד</b> <b>שָׁרוּי</b> <b>אִתָּם,</b> <b>שֶׁהוּא</b> <b>מִתְיַחֵד</b> <b>עִם</b> <b>נִשְׁמָתָם,</b> <b>שֶׁאֵינֶנּוּ</b> <b>פּוֹרֵשׁ</b> <b>מֵהֶם</b> <b>גַּם</b> <b>כְּשֶׁהָעוֹלָם</b> <b>כֻּלּוֹ</b> <b>מַבִּיט</b> <b>עֲלֵיהֶם</b> <b>בְּלַעַג</b> <b>וָבוּז,</b> <b>הֵם</b> <b>הֵם</b> <b>הַחוֹשְׁבִים</b> <b>הָעֶלְיוֹנִים,</b> <b>הָעֲנָוִים</b> <b>הַגְּדוֹלִים,</b> <b>הַמְּלֵאִים</b> <b>גַּאֲוַת</b> <b>ד',</b> <b>הַחֲלָשִׁים</b> <b>בַּמַּבָּט</b> <b>הַחִיצוֹנִי,</b> <b>וּמְלֵאִים</b> <b>עֹז</b> <b>וּגְבוּרָה</b> <b>פְּנִימִית</b> <b>לְאֵין</b> <b>תַּכְלִית,</b> <b>'גִּבּוֹרֵי</b> <b>כֹחַ</b> <b>עֹשֵׂי</b> <b>דְבָר</b> <b>ד''</b> (על פי תהילים קג, כ).<b>הַמִּתְנַשְּׂאִים</b> – המתרוממים; <b>בְּמַעֲדַנּוֹת</b> – בעונג; <b>פְּלָאוֹת</b> – נפלא; מופלא; <b>לַשְּׂרִידִים</b> – לבודדים;
<b>מְנִיעוּת</b> <b>מִצְבִּיּוֹת</b>
– עיכובים זמניים, שקשורים למצב מסוים;<b> מְיַחֲלִים</b> – מקווים;<b> מִתְּהוֹמוֹת שִׁקּוּעָם</b> – מעומק שפלותם;<b> מִשְּׁפַל</b> – מתחתית;<b> תְּלָאוֹת</b> – קשיים; <b> הַחֲפֵצִים</b> – הרצונות; <b> הֶעָלוּם</b> – הנסתר, הפוטנציאלי;<b> הַחֲרָכִים</b> – הרווחים;<b> מִתְרָאֶה</b> – מתגלה;<b> הַמַּזִּילִים טִלְלֵי הַנֹּעַם</b> – המשפעים רעננות של תחושות נעימות;<b> לְאִזּוּר</b> – לכינוס;<b> נְגִידֵי</b> – מנהיגי;<b> שָׁרוּי</b> – מצוי.

<b>הַמַּחֲשָׁבוֹת הָעֶלְיוֹנוֹת שֶׁל הַקְּדֻשָּׁה, הַנּוֹבְעוֹת מִמְּקוֹר הַקֹּדֶשׁ, מֵאוֹר הַתּוֹרָה וְהַחָכְמָה, הֵן מְעַדְּנוֹת אֶת הַנְּפָשׁוֹת, מוֹסִיפוֹת בָּהֶן אוֹר שֶׁל חַיִּים אֲמִתִּיִּים, וַחֲכָמִים יְחִידִים הַמִּתְנַשְּׂאִים לְעֵדֶן עֶלְיוֹן זֶה עַל יְדֵי קִשּׁוּר נִשְׁמָתָם בְּמַעֲדַנּוֹת זִיו הַחָכְמָה הָעֶלְיוֹנָה</b> – רעיונות הקדושה המופשטים מעדנים את אישיותם של ההוגים בהם, ומחברים את נשמתם לעונג המוחלט שמצוי במדרגת החכמה העליונה.<b> עַל יְדֵי קִשּׁוּרָם אֶל כָּל הֶהָמוֹן כֻּלּוֹ, הֵם מְעַדְּנִים גַּם נִשְׁמוֹתֵיהֶם, בְּיוֹתֵר הַדָּבָר פּוֹעֵל בְּיִשְׂרָאֵל, מִפְּנֵי הַקִּשּׁוּר הָאַחְדוּתִי הַפְּנִימִי שֶׁיֵּשׁ לְעַם פְּלָאוֹת, עִם אֶחָד זֶה</b> – מתוך הקשר של צדיקים אלו אל הציבור הרחב, הם מרוממים גם את התרבות החברתית; במיוחד נכון הדבר בעם ישראל הפלאי שנשמות בניו קשורות זו עם זו בחיבור עמוק. <b>וְכָל מַה שֶּׁמִּתְבָּרֶרֶת אֱמֶת זוֹ יוֹתֵר לִשְׁרִידִים אֲשֶׁר ד' קוֹרֵא, הֵם מִתְחַזְּקִים בַּאֲחִיזָתָם בַּתּוֹרָה הָעֶלְיוֹנָה</b> – וככל שהצדיקים מבינים יותר תובנה עמוקה זו, הרי שמתגברת בהם ההשתוקקות להידבק בפנימיות התורה;<b> וַאֲפִלּוּ כְּשֶׁהַדָּבָר מִזְדַּמֵּן שֶׁמִּצַּד מְנִיעֻת מַצָּבִיּוֹת, גּוּפָנִיּוֹת וְצִדְדִיּוֹת, מִתְעַלֵּם הָאוֹר שֶׁל הָעֵדֶן מֵהֶם, וְזִיו הַחָכְמָה וְהַקְּדֻשָּׁה הָעֶלְיוֹנָה מִתְגַּלֶּה עֲלֵיהֶם בְּלֹא קַרְנֵי הַהוֹד שֶׁל הַשִּׂמְחָה וְהַתִּפְאֶרֶת הַמְּלֵאִים, מִכָּל מָקוֹם מִתְחַזְּקִים הֵם בַּעֲבוֹדָתָם, וְאֵינָם עוֹזְבִים אֶת מַעֲמָדָם, מְיַחֲלִים הֵם לִישׁוּעַת ד', שֶׁעוֹד יָשׁוּב וְיָאִיר לָהֶם אוֹרוֹ</b> – וגם בעת שישנו מצב זמני שבו ישנו עיכוב כלשהו – גופני או אחר – שמונע מהם להיות במדרגה עליונה זו (למשל מחלה שגורמת להם לכאב וחוסר שמחה), הם אינם מתייאשים אלא מתמלאים תקווה שעוד ישובו לתחושת השלמות. <b>וּבֵין כֹּה וְכֹה יוֹדְעִים הֵם בִּידִיעָה גְּמוּרָה, שֶׁכָּל מַה שֶּׁהֵם יוֹתֵר מִתְנַשְּׂאִים בְּרוּם מַעְלָה שֶׁל הַצִּיּוּרִים הַקְּדוֹשִׁים הָעֶלְיוֹנִים, עוֹשִׂים הֵם פְּעֻלָּה מַמָּשִׁית לְהַעֲלוֹת נְשָׁמוֹת רַבּוֹת מִתְּהוֹמוֹת שִׁקּוּעָם, לְהַעֲלוֹת אַבְנֵי חֵן יְקָרוֹת מִשְּׁפַל הַמַּצָּב אֲשֶׁר הוּרְדוּ שָׁם עַל יְדֵי הֲמוֹן תְּלָאוֹת גַּשְׁמִיּוֹת וְרוּחָנִיּוֹת</b> – בכל מצב שלא יהיה, אותם צדיקים יודעים שגם אם כעת ישנה מניעה מסוימת להשפעתם הגלויה במציאות, הרי ככל שהם מתרוממים בעצמם, הדבקות שלהם בריבון העולמים משנה את המציאות ומעוררת הרהורי תשובה בלב אנשים שהתרחקו מאור התורה והגיעו למצבים נמוכים עקב תלאות אלה ואחרות. <b>וְעַל יְדֵי הָעֵרּוּב הַבִּלְתִּי נִכָּר שֶׁזַּרְמֵי אוֹרוֹתֵיהֶם שֶׁל קַדִּישֵׁי עֶלְיוֹנִים הַלָּלוּ מְעֹרָבִים הֵם עִם הַחֲפֵצִים וְהַנְּטִיּוֹת שֶׁל כָּל הֶהָמוֹן כֻּלּוֹ, עֶצֶם הַחַיִּים הוֹלֵךְ וּמִתְעַדֵּן, שִׂמְחַת הַחַיִּים הַפְּנִימִית מִתְעַלָּה, וְרֶגֶשׁ הַטּוֹב וְהַיֹּשֶׁר, וְאוֹר הַקֹּדֶשׁ הֶעָלוּם הוֹלֵךְ וּמִתְגַּלֶּה מִבֵּין הַחֲרָכִים, וְהָעוֹלָם כֻּלּוֹ נַעֲשֶׂה שָׁוֶה הַרְבֵּה יוֹתֵר בְּעֶרְכּוֹ</b> – ובאמצעות 'הערבוב' הסמוי הזה של נשמת הצדיקים עם רצונותיו של הציבור הרחב, המציאות הולכת ומתעדנת, והקדושה הפוטנציאלית שהייתה גנוזה בלבבות הולכת ויוצאת יותר אל הפועל. <b>וּפְרִי הָעֲבוֹדָה מִתְרָאֶה בִּמְקוֹמוֹת אֲשֶׁר אֵין עוֹלֶה עַל שׁוּם דַּעַת לְשַׁעֵר מִי הֵם הַמְּבָרְכִים שָׁם, מִי הֵם הַמַּזִּילִים טִלְלֵי הַנֹּעַם, מִי הֵם הַמַּכְנִיסִים רִגְשֵׁי הַשָּׁלוֹם וְהַיְּדִידוּת, מִי הֵם הַגּוֹרְמִים לְהַיְשֵׁרַת הַשֵּׂכֶל, לְאִזּוּר הַכֹּחַ, לַעֲדִינוּת הָרוּחַ, וְהַגְדֶּלֶת הַתִּקְווֹת, כָּל אֵלֶּה רְסִיסִים הֵם מֵעוֹלָם הָאוֹרָה, הַחַי בְּנִשְׁמָתָן שֶׁל יְשָׁרִים עֶלְיוֹנִים</b> – השינוי המוסרי שזורעים הצדיקים בעולם הולך ומתגלה באופן שלא ניתן לדעת באופן מדויק מהו מקור ההשפעה. נולדים תהליכים ארוכים ומורכבים בתרבות האנושית שמיישרים את החשיבה, מוסיפים כוח מוסרי, עדינות, תקווה, חסד וכו'. השינויים הללו אינם אלא ביטוי קלוש של השפעתם הנסתרת של הצדיקים, שהחלה לזרוע את זרעיה בעולם ובישראל.  <b>הֵם הֵם נְגִידֵי הָעוֹלָם, שָׂרֵי הַקֹּדֶשׁ, הָאוֹהֲבִים הַגְּדוֹלִים שֶׁל כָּל הַמַּעֲשִׂים, שֶׁרוּחַ הַחֶסֶד וְהָאַהֲבָה שֶׁל רִבּוֹן כָּל הָעוֹלָמִים שְׁרוּיָה בְּנִשְׁמוֹתֵיהֶם</b> – אותם צדיקים מכריעים בפעולתם את מצבו הרוחני של העולם כולו ובכך הם אלו ששולטים באמת על המציאות; <b>הֵם הֵם בַּעֲלֵי הָרָצוֹן הֶחָזָק לְהָאִיר וּלְהֵיטִיב, לְפָאֵר וּלְשַׂמֵּחַ, לְכַבֵּד וּלְהַדֵּר אֶת הַכֹּל, הֵם הֵם קְדוֹשֵׁי אֱלֹהִים הַמְכֻבָּדִים, שֶׁהַכָּבוֹד שָׁרוּי אִתָּם, שֶׁהוּא מִתְיַחֵד עִם נִשְׁמָתָם, שֶׁאֵינֶנּוּ פּוֹרֵשׁ מֵהֶם גַּם כְּשֶׁהָעוֹלָם כֻּלּוֹ מַבִּיט עֲלֵיהֶם בְּלַעַג וָבוּז, הֵם הֵם הַחוֹשְׁבִים הָעֶלְיוֹנִים, הָעֲנָוִים הַגְּדוֹלִים, הַמְּלֵאִים גַּאֲוַת ד', הַחֲלָשִׁים בְּמַבָּט הַחִיצוֹנִי, וּמְלֵאִים עֹז וּגְבוּרָה פְּנִימִית לְאֵין תַּכְלִית</b> – כלפי חוץ הם נראים אמנם כחלשים וחסרי השפעה; והעולם מביט עליהם בזלזול ובבוז, אך אין זה מטריד אותם, הם לא עסוקים בעצמם אלא בתיקון המציאות. הם מלאים בעוצמת חיים פנימית שאינה עוזבת אותם גם שאחרים אינם מעריכים זאת; הם <b>גִּבּוֹרֵי כֹחַ עֹשֵׂי דְבָר ד'</b>.


<b>חֲדוֹמִית הַקְּדֻשָּׁה הַכְּלָלִיתהַקְּדֻשָּׁה הָעֶלְיוֹנָה הִיא קְדֻשַּׁת הַדֻּמִיָּה, קְדֻשַּׁת הַהֲוָיָה, שֶׁהָאָדָם מַכִּיר אֶת עַצְמוֹ בָּטֵל בִּפְנִימִיּוּתוֹ הַפְּרָטִית וְחַי חַיִּים כְּלָלִיִּים, חַיֵּי כֹּל, מַרְגִּישׁ הוּא חַיֵּי הַדּוֹמֵם, הַצּוֹמֵחַ וְהַחַי, חַיֵּי הַכְּלָל כֻּלּוֹ, שֶׁל כָּל מְדַבֵּר, שֶׁל כָּל אִישׁ מֵאִישֵׁי הָאָדָם, חַיֵּי כָּל שֵׂכֶל וְכָל מַכִּיר, כָּל מַשִּׂיג וְכָל מַרְגִּישׁ, וְהַהֲוָיָה כֻּלָּהּ מִתְעַלָּה עִמּוֹ לִמְקוֹרָהּ וְהַמָּקוֹר מִתְגַּלֶּה תָּמִיד עָלֶיהָ וְעָלָיו בְּרֹב הָדָר, בְּהוֹד קְדֻשָּׁה בֶּאֱמֶת וּבְנַחַת. כָּל הָאֹשֶׁר, כָּל הַטּוֹב וְהַיֹּשֶׁר, כָּל הָעֹז וְהַתִּפְאֶרֶת, כָּל הַחַיִל וְהַגְּבוּרָה שׁוֹפְעִים עָלָיו, אוֹרוֹ שֶׁל עוֹלָם הוּא יְסוֹדוֹ וְאֹמֶץ הֶמְשֵׁךְ חַיָּיו, בִּזְכוּתוֹ נָזוֹן הָעוֹלָם כֻּלּוֹ, וְכְאַיִן וּכְאֶפֶס הוּא בְּעֵינָיו, הוּא אֵינוֹ מִתְקַדֵּשׁ, נִבְדָּל וְנִפְרָשׁ, חַי הוּא וְכָל חַיָּיו קֹדֶשׁ קָדָשִׁים, חַיֵּי חַיִּים הֵם, דָּפְקֵי לִבּוֹ, מְרוּצַת דָּמוֹ, שְׁאִיפוֹת נַפְשׁוֹ, הִסְתַּכְּלוּתוֹ וּמַבַּט עֵינָיו, הַכֹּל חַיֵּי אֱמֶת, חַיֵּי גְּבוּרָה אֱלֹהִית שׁוֹטְפִים בָּהֶם וְעַל יָדָם. אִם יַפִּיל עַצְמוֹ קְדוֹשׁ הַדֻּמִיָּה לַעֲבוֹדָה מְצֻמְצֶמֶת, בִּתְפִלָּה, בַּתּוֹרָה, בְּצִמְצוּם מוּסָרִיּוּת וְדִּיקָנוּת פְּרָטִיּוֹת, יִסְבֹּל וְיִדּוֹכָּא, יָחוּשׁ כִּי נְשָׁמָה מְלֵאָה כָּל הַיְּקוּם לוֹחֲצִים בְּצִבְתִּים, לְהַסְגִּירָהּ בְּמוֹעָקָה מְצֻמְצֶמֶת שֶׁל מִדָּה, שֶׁל הַתְוָיַת דֶּרֶךְ מְיֻחָד, בְּשָׁעָה שֶׁכָּל הַדְּרָכִים יַחַד הֵנָּם לְפָנָיו פְּתוּחִים, כֻּלָּם מְלֵאִים אוֹר, כֻּלָּם אוֹצְרִים חַיִּים. הַחֻצְפָּה שֶׁבְּעִקְּבָתָא דִמְשִׁיחָא בָּאָה מִתּוֹךְ תְּשׁוּקָה פְּנִימִית לִקְדֻשַּׁת הַדֻּמִיָּה הָעֶלְיוֹנָה, וְסוֹף שֶׁתַּגִּיעַ לָהּ, כִּי עֲתִידִין יִשְׂרָאֵל לִהְיוֹת עוֹמְדִים לִפְנִים מִמְּחִיצָתָן שֶׁל מַלְאֲכֵי הַשָּׁרֵת, "וְאֵלּוּ שׁוֹאֲלִים לָהֶם מַה פָּעַל אֵל, מַה חִדּוּשׁ יֵשׁ בִּישִׁיבָה שֶׁל מַעְלָה" (יְרוּשַׁלְמִי שַׁבָּת לְט, ב). בְּנֵיהֶם עֲתִידִים לִהְיוֹת נְבִיאִים מֵהַמַּדְרֵגָה הַיּוֹתֵר עֶלְיוֹנָה, מִמַּדְרֵגָתוֹ שֶׁל מֹשֶׁה רַבֵּנוּ וּמִזִּיהֲרָא עִילָאָה דְאָדָם הָרִאשׁוֹן, עֵץ הַחַיִּים כֻּלּוֹ בְּכָל עֹמֶק טוּבוֹ יִתְגַּלֶּה בָּהֶם וְעַל יָדָם. לְהָבִיא אוֹרָה עֶלְיוֹנָה זוֹ לָעוֹלָם צְרִיכִים עֲבוֹדַת צַדִּיקִים מְלֵאֵי חֶסֶד עֶלְיוֹן, הַמְגַלִּים בְּהֶגְיוֹן לִבָּם וְחִישַׁת נִשְׁמָתָם אֶת אוֹצַר הַטּוֹב הַגָּנוּז בִּסְגֻלַּת הַסְּגֻלָּה שֶׁל חַיֵּי יִשְׂרָאֵל, מֵעֵבֶר מִזֶּה, וְהָמוֹן קָשׁוּר בִּקְדֻשַּׁת אָבוֹת, בְּמוֹרֶשֶׁת קְהִלַּת יַעֲקֹב, שׁוֹאֵף לִנְקֻדַּת חַיָּיו בְּכָל מְאֹדוֹ, מִתְפַּחֵד וּמִצְטַעֵר עַל כָּל הֶהָרֶס, מִתְמַקְמֵק מִפִּרְצַת הַגְּדֵרִים, חוֹגֵר כֹּחוֹ לְאָשֵׁר וּלְקַיֵּם כָּל מִשְׁפָּט כָּתוּב בֶּאֱמוּנַת אֹמֶן. קַטֵיגוֹרְיָא בֵּין תַּלְמִידֵי חֲכָמִים, דְּרָכִים מִדְּרָכִים שׁוֹנִים, סוֹתְרִים זֶה אֶת זֶה, מִתְגַּלִּים בַּחַיִּים, וּמָרוֹץ הָאוֹר עוֹשֶׂה אֶת שֶׁלּוֹ, בְּחַדְרֵי הַנְּשָׁמָה, נִשְׁמַת הַגּוֹי, בְּרֹב קָדְשָׁהּ, וְאוֹרוֹ שֶׁל מָשִׁיחַ הוֹלֵךְ וּמִתְגַּלֶּה.הַהֲוָיָה</b> – המציאות;<b> הַחַיִל</b> – העוצמה;<b> מְרוּצַת</b>– מהירות; <b>בְּצִבְתִּים</b> – במכשירי לחץ; <b>בְּמוֹעֵקָה</b> – בצער; <b>מִדָּה</b> – מסגרת קטנה; <b>הַתְוָיַת</b> – הכוונת; <b>וּמִזִּיהֲרָא עִילָּאָה</b> – ומזוהר עליון; <b>וְחִישַׁת</b> – ומהירות; <b>בִּסְגֻלַּת הַסְּגֻלָּה</b> – בתכונה הפנימית; <b>מִתְמַקְמֵק מִפִּרְצַת הַגְּדֵרִים</b> – נחלש משבירת הגבולות; <b>חוֹגֵר</b> – מאמץ; <b>לְאַשֵּׁר</b> – לחזק; <b>קָטֵיגוֹרְיָא</b> – ביקורת. 
 
<b>הַקְּדֻשָּׁה הָעֶלְיוֹנָה הִיא קְדֻשַּׁת הַדּוּמִיָּה, קְדֻשַּׁת הַהֹוִיָּה, שֶׁהָאָדָם מַכִּיר אֶת עַצְמוֹ בָּטֵל בִּפְנִימִיּוּתוֹ הַפְּרָטִית וְחַי חַיִּים כְּלָלִיִּים, חַיֵּי כֹל</b> – שיאה של הקדושה בא לידי ביטוי דווקא בשתיקה. כל דיבור, צליל והברה רומז לתנועה רוחנית אחרת. שילובי הצלילים יוצרים אותיות ומילים ומבטאים את המגוון הרחב של המציאות. האדם הדבק ('מתבטל') לרצון ה' הכללי, המתנשא מעל כל הבריות ומעל כל הרעיונות והרצונות – הוא האדם הדבק בעולם ה"דממה", בקדושת המציאות שמעבר לכל אות וסימן. <b>מַרְגִּישׁ הוּא חַיֵּי הַדּוֹמֵם, הַצּוֹמֵחַ וְהַחַי, חַיֵּי הַכְּלָל כֻּלּוֹ, שֶׁל כָּל מְדַבֵּר, שֶׁל כָּל אִישׁ מֵאִישֵׁי הָאָדָם, חַיֵּי כָּל שֵׂכֶל וְכָל מַכִּיר, כָּל מַשִּׂיג וְכָל מַרְגִּישׁ, וְהַהֹוִיָּה כֻּלָּהּ מִתְעַלָּה עִמּוֹ לִמְקוֹרָהּ וְהַמָּקוֹר מִתְגַּלֶּה תָּמִיד עָלֶיהָ וְעָלָיו בְּרֹב הָדָר, בְּהוֹד קְדֻשָּׁה בֶּאֱמֶת וּבְנַחַת</b> – במדרגה עליונה זו ניתן לזהות את הפרטים השונים של המציאות בתוך המרחב הכללי; להתחבר לרצון החי המפעם בכל פרטי – דומם, צומח, חי, בני אדם, מחשבות ורגשות – ובכך להעלות את הרצונות הקטנים למקורם הכללי; מה שמביא לאמת, נחת ו<b>כָּל הָאֹשֶׁר, כָּל הַטּוֹב וְהַיֹּשֶׁר, כָּל הָעֹז וְהַתִּפְאֶרֶת, כָּל הַחַיִל וְהַגְּבוּרָה שׁוֹפְעִים עָלָיו, אוֹרוֹ שֶׁל עוֹלָם הוּא יְסוֹדוֹ וְאֹמֶץ הֶמְשֵׁךְ חַיָּיו, בִּזְכוּתוֹ נִזּוֹן הָעוֹלָם כֻּלּוֹ, וְכְאַיִן וּכְאֶפֶס הוּא בְּעֵינָיו</b> – אדם קדוש זה מלא בעוצמה רוחנית המכריע את המציאות כולה לטוב ואושר אמיתי. הוא לא מחשיב עצמו למאומה אך בזכותו כל התנועה הרוחנית של העולם מתפתחת. <b>הוּא אֵינוֹ מִתְקַדֵּשׁ, נִבְדָּל וְנִפְרָשׁ, חַי הוּא, וְכָל חַיָּיו קֹדֶשׁ קָדָשִׁים, חַיֵּי חַיִּים הֵם, דָּפְקֵי לִבּוֹ, מְרוּצַת דָּמוֹ, שְׁאִיפוֹת נַפְשׁוֹ, הִסְתַּכְּלוּתוֹ וּמַבַּט עֵינָיו, הַכֹּל חַיֵּי אֱמֶת, חַיֵּי גְּבוּרָה אֱלֹהִית שׁוֹטְפִים בָּהֶם וְעַל יָדָם</b> – הקדוש, איננו נבדל מהעולם; מתוך החיבור שלו לרצון ה', כל תנועה ונמרצות שלו, מחשבותיו ומבטיו, כולם מלאים בעוצמה רוחנית המקרינה לסביבה. <b>אִם יַפִּיל עַצְמוֹ קְדוֹשׁ הַדּוּמִיָּה לַעֲבוֹדָה מְצֻמְצֶמֶת, בִּתְפִלָּה, בְּתוֹרָה, בְּצִמְצוּם מוּסָרִיּוּת וְדִקְנוּת פְּרָטִיּוֹת, יִסְבֹּל וְיִדּוֹכָא, יָחוּשׁ כִּי נְשָׁמָה מְלֵאָה כָּל הַיְּקוּם לוֹחֲצִים בְּצִבְתִּים, לְהַסְגִּירָהּ בְּמוֹעֵקָה מְצֻמְצֶמֶת שֶׁל מִדָּה, שֶׁל הַתְוָיַת דֶּרֶךְ מְיֻחָד, בְּשָׁעָה שֶׁכָּל הַדְּרָכִים יַחַד הֵנָּם לְפָנָיו פְּתוּחִים, כֻּלָּם מְלֵאִים אוֹר, כֻּלָּם אוֹצְרִים חַיִּים</b> – האדם שנשמתו תובעת ממנו לחיות במדרגת "הדומיה" הכוללת, לא יוכל לסבול צמצום רוחני בחייו. אם יכפה את עצמו להסתפק רק בעבודת ה' דקדקנית ללא הבנת המשמעות הפנימית והכוללת, יחוש לחץ של צמצום במסגרת מוגבלת; בזמן שנשמתו יכולה להתנשא מעל כל הפרטים, השיטות והרעיונות ולמצוא את העומק הרוחני השופע בכולם. <b>הַחֻצְפָּא שֶׁבְּעִקְּבְתָא דִּמְשִׁיחָא בָּאָה מִתּוֹךְ תְּשׁוּקָה פְּנִימִית לִקְדֻשַּׁת הַדּוּמִיָּה הָעֶלְיוֹנָה</b> – זהו מקורם של הבוז למסורת, הכפירה ומאיסת הדת שבדורות האחרונים. הפוטנציאל האנושי לתוכן שמעבר להגדרות השכליות, גורם לחוצפה ולמאיסה במסגרת הדתית בצורת השטחית; <b>וְסוֹף</b> התשוקה הזו <b>שֶׁתַּגִּיעַ לָהּ</b> – לקדושת הדומייה העליונה, <b>כִּי</b>, כדברי חז"ל: "<b>עֲתִידִין יִשְׂרָאֵל לִהְיוֹת עוֹמְדִים לִפְנִים מִמְּחִיצָתָן שֶׁל מַלְאֲכֵי הַשָּׁרֵת, וְאֵלּוּ שׁוֹאֲלִים לָהֶם מַה פָּעַל אֵל, מַה חִדּוּשׁ יֵשׁ בִּישִׁיבָה שֶׁל מַעְלָה</b>" – בסופו של דבר ישוב עם ישראל אל האמונה העליונה והכוללת, שהיא עמוקה יותר מכל כוחות פרטיים ("מלאכי השרת"), שאותם כוחות פרטיים 'יבררו' כביכול עם ישראל ששבו בתשובה מה המטרה העליונה של ה' בעולמו ('מה התחדש בישיבה של מעלה'). כתוצאה מגדולה רוחנית זו דווקא הכופרים הגדולים ביותר ראויים לעתיד מזהיר: <b>בְּנֵיהֶם עֲתִידִים לִהְיוֹת נְבִיאִים מִן הַמַּדְרֵגָה הַיּוֹתֵר עֶלְיוֹנָה, מִמַּדְרֵגָתוֹ שֶׁל מֹשֶׁה רַבֵּנוּ וּמִזִּיהֲרָא עִילָּאָה דְּאָדָם הָרִאשׁוֹן, עֵץ הַחַיִּים כֻּלּוֹ בְּכָל עֹמֶק טוּבוֹ יִתְגַּלֶּה בָּהֶם וְעַל יָדָם</b> – המדרגות הרוחניות הנשגבות ביותר, של משה ושל זוהרו העליון של אדם הראשון, יהיו ראויות להם. אמנם, כיצד נקרב את עתיד זה לימינו? <b>לְהָבִיא אוֹרָה עֶלְיוֹנָה זוֹ לָעוֹלָם צְרִיכִים עֲבוֹדַת צַדִּיקִים מְלֵאֵי חֶסֶד עֶלְיוֹן, הַמְּגַלִּים בְּהִגָּיוֹן לִבָּם וְחִישַׁת נִשְׁמָתָם אֶת אוֹצַר הַטּוֹב הַגָּנוּז בִּסְגֻלַּת הַסְּגֻלָּה שֶׁל חַיֵּי יִשְׂרָאֵל, מֵעֵבֶר מִזֶּה, וְהָמוֹן קָשׁוּר בִּקְדֻשַּׁת אָבוֹת, בְּמוֹרֶשֶׁת קְהִלַּת יַעֲקֹב, שׁוֹאֵף לִנְקֻדַּת חַיָּיו בְּכָל מְאֹדוֹ, מִתְפַּחֵד וּמִצְטַעֵר עַל כָּל הַהֶרֶס, מִתְמַקְמֵק מִפִּרְצַת הַגְּדֵרִים, חוֹגֵר כֹּחוֹ לְאַשֵּׁר וּלְקַיֵּם כָּל מִשְׁפָּט כָּתוּב בֶּאֱמוּנַת אֹמֶן</b> – כדי לקרב את הגאולה השלמה ולקרב את ישראל לאביהם שבשמיים יש לשלב כוחות בין הגדולים שבישראל להמון העם האוחז במסורת אבותיו. מצד אחד על הגדולים בישראל, מלאי המחשבות הרוממות ונמרצות נשמתם, לחשוף את התכונה הפנימית של עם ישראל; ומצד יש לקרב את כלל ישראל אל התורה והמצוות בפועל, לברר לו עד כמה גדולה היא ומשמעותית לחייו, ועד כמה צריך לחוש צער וחולשה ('מק') מפריצת הגדרים, ולחגור כוח לשוב אל האמונה. <b>קָטֵיגוֹרְיָא בֵּין תַּלְמִידֵי חֲכָמִים, דְּרָכִים מִדְּרָכִים שׁוֹנִים, סוֹתְרִים זֶה אֶת זֶה, מִתְגַּלִּים בַּחַיִּים, וּמֵרוּץ הָאוֹר עוֹשֶׂה אֶת שֶׁלּוֹ, בְּחַדְרֵי הַנְּשָׁמָה, נִשְׁמַת הַגּוֹי, בְּרֹב קָדְשָׁהּ, וְאוֹרוֹ שֶׁל מָשִׁיחַ הוֹלֵךְ וּמִתְגַּלֶּה</b> – חז"ל למדונו שאחד מסימני הגאולה הוא המחלוקות הרבות שבין תלמידי חכמים. הגאולה המעוררת את הכוחות השונים בעם ישראל מולידה גם דעות שונות ומגוונות בתוך בית המדרש. אמנם, מחלוקות אלו לא יעצרו את מה שמסתתר מאחורי הכל – את השאיפה ("מרוץ האור") הגנוזה בישראל לטוב אין סופי ועמוק, להתגלות הרצון האלוהי לעיני כל, אורו של משיח.  


<b>טָהַקְּדֻשָּׁה בָּאָדָם וּבְיִשְׂרָאֵלרָאוּי הָיָה שֶׁכָּל תֹּכֶן שֶׁל קְדֻשָּׁה יִלָּקַח בְּרֵאשִׁית הַשָּׂגָתוֹ מִכְּלָלוּת הָאָדָם, שֶׁהֲרֵי הַהַכָּרָה שֶׁל הַקְּדֻשָּׁה כְּלָלִית הִיא, וְתֹכֶן הַקִּשּׁוּר שֶׁל הָאָדָם עִם ד' הוּא תֹּכֶן שֶׁלְּמַעְלָה מִכָּל עָם, וְאַחַר כָּךְ יִהְיֶה נִמְשָׁךְ בְּלָבוּשׁ מְיֻחָד יִשְׂרָאֵלִי. אֲבָל הַקִּלְקוּלִים שֶׁבָּעוֹלָם כֻּלּוֹ גָּרְמוּ שֶׁנִּשְׁתַּכַּח יְסוֹד הַקֹּדֶשׁ מִכְּלָלוּת הָאָדָם, וְנַעֲשָׂה בְּיִשְׂרָאֵל יְצִירָה חֲדָשָׁה, שֶׁמִּשּׁוּם כָּךְ צְרִיכָה כָּל מַחֲשֶׁבֶת קֹדֶשׁ לְהִמָּשֵׁךְ מִמָּקוֹר יִשְׂרָאֵל בְּרֵאשִׁיתָהּ. וּמִכָּל מָקוֹם יֶשְׁנָם גִּבּוֹרֵי כֹּחַ שֶׁהֵם מוֹצְאִים אֶת יְסוֹד הָעוֹלָם, שֶׁבְּשׁוֹרֶשׁ נִשְׁמָתוֹ שֶׁל אָדָם הָרִאשׁוֹן, הַהוֹלֶכֶת וּמְפַעֶמֶת אֶת לִבּוֹ שֶׁל הָאָדָם בִּכְלָלוֹ, וְעֹמֶק טוֹב זֶה מִתְקַדֵּם אֶצְלָם לַכֹּל, וְאַחַר כָּךְ לוֹקְחִים אֶת הַתַּמְצִית שֶׁל קֹדֶשׁ זֶה, וּמַלְבִּישִׁים אוֹתוֹ אֶת בִּגְדֵי הַהוֹד שֶׁל הַתּוֹרָה וְהַמִּצְוָה, וְכָל הַקֹּדֶשׁ הַמְּיֻחָד שֶׁיִּשְׂרָאֵל מְצֻיָּנִים בּוֹ, עַד שֶׁהֵם מַמְשִׁיכִים עַל עַצְמָם גַּם דְּבֵקוּת אֱלֹהִית, מְפֻלֶּשֶׁת מֵאוֹרָהּ שֶׁל תּוֹרָה, וְשִׂמְחַת הַמִּצְוֹת, מֵרֹב כֹּל. הָאָדָם תַּמְצִית הַכֹּל הוּא, שַׁיָּךְ הוּא לַהַכֹּל, אֵיךְ אֶפְשָׁר שֶׁלֹּא יִפְעַל עַל הַכֹּל. וְאוּמָּה שֶׁדְּבֵקוּתָהּ בְּחַיֵּי כֹּל הוּא כָּל תָּכְנָהּ, וְאֹרְחוֹת חַיֶּיהָ מִמְּלֹא כֹּל נוֹבְעִים הֵם, אֵיךְ לֹא אֶת כֹּל יַעֲלוּ. אֶת הָעוֹלָמִים יְמַלְּאוּ אוֹרָה, אֶת הָאֲצִילוּת יַרְחִיבוּ, אֶת הַבְּרִיאָה יְפַרְנְסוּ בְּאוֹר הַנֶּאֱצָל, אֶת הַיְּצִירָה בְּזוֹהַר הַבְּרִיאָה. אֶת הָעֲשִׂיָּה בְּנֹגַהּ שֶׁל הַיְּצִירָה, בָּעוֹלָמִים, וּבָאָדָם, בְּכָל נְשָׁמָה, שִׂמְחָה וְחֶדְוָה, שִׂמְחַת מִצְוָה וְאוֹר תּוֹרָה. נַחֲלַת יַעֲקֹב תָּמִיד עוֹלָה בְּגָאוֹן. הָאוּמָּה שֶׁהִיא יוֹנֶקֶת מִן הַכֹּל, מִמְּקוֹר הַכֹּל, מִמַּה שֶׁהוּא לְמַעְלָה מִן הַכֹּל, הִיא מְנַצַּחַת אֶת הַכֹּל, כּוֹבֶשֶׁת הִיא כְּשֶׁנִּכְבֶּשֶׁת, מְנַצַּחַת הִיא כְּשֶׁהִיא מְנֻצַּחַת, מְקֻבֶּצֶת הִיא בְּפִיזוּרָהּ, וּמוֹשֶׁלֶת בְּשִׁעְבּוּדָהּ.בְּרֵאשִׁית</b>
– בתחילת;<b> מִכְּלָלוּת הָאָדָם </b>– מהתפיסה האנושית הכללית;<b> גִּבּוֹרֵי כֹחַ </b>– גדולי עולם;<b> הַתַּמְצִית </b>– הנקודה המרוכזת;<b> הַהוֹד </b>– ההופעה כלפי חוץ;<b> מְפֻלֶּשֶׁת </b>– מלאה;<b> וְאָרְחוֹת </b>– ודרכי;<b> הָאֲצִילוּת </b>– המופשטות;<b> בְּנוּגָהּ </b>– באורה (החלש);<b> בְּגָאוֹן </b>– בעוצמה.

<b>רָאוּי הָיָה שֶׁכָּל תֹּכֶן שֶׁל קְדֻשָּׁה יִלָּקַח בְּרֵאשִׁית הַשָּׂגָתוֹ מִכְּלָלוּת הָאָדָם, שֶׁהֲרֵי הַהַכָּרָה שֶׁל הַקְּדֻשָּׁה כְּלָלִית הִיא, וְתוֹכֶן הַקִּשּׁוּר שֶׁל הָאָדָם עִם ד' הוּא תֹּכֶן שֶׁלְמַעְלָה מִכָּל עָם </b>– מצד האמת ראוי היה שכל תוכן של קדושה יגיע מהתפיסה האנושית הכללית, כי הקשר של האדם לא-לוהים איננו תלוי בהשתייכות לאומית ספציפית;<b> וְאַחַר כָּךְ יִהְיֶה נִמְשָׁךְ בְּלִבּוּשׁ מְיֻחָד יִשְׂרְאֵלִי </b>– רק לאחר שהכרה מופשטת זו הייתה מתנחלת באנושות הכללית, היו מבררים ישראל כיצד לבטא את אותו רעיון נשגב בדרכי חיים מאירים, בתורה ומצוות. <b>אֲבָל הַקִּלְקוּלִים שֶׁבָּעוֹלָם כֻּלּוֹ גָּרְמוּ שֶׁנִּשְׁתַּכַּח יְסוֹד הַקֹּדֶשׁ מִכְּלָלוּת הָאָדָם, וְנַעֲשָׂה בְּיִשְׂרָאֵל יְצִירָה חֲדָשָׁה, שֶׁמִּשּׁוּם כָּךְ צְרִיכָה כָּל מַחֲשֶׁבֶת קֹדֶשׁ לְהִמָּשֵׁךְ מִמְּקוֹר יִשְׂרָאֵל בְּרֵאשִׁיתָה </b>– אולם בעקבות חטאי האנושות, תכני הקדושה נאלצו להופיע תחילה רק בעם ישראל; ולכן כיום כל מחשבת קדושה צריכה להגיע ממקור ישראלי. <b>וּמִכָּל מָקוֹם יֶשְׁנָם גִּבּוֹרֵי כֹחַ שֶׁהֵם מוֹצְאִים אֶת יְסוֹד הָעוֹלָם, שֶׁבְּשֹׁרֶשׁ נִשְׁמָתוֹ שֶׁל אָדָם הָרִאשׁוֹן, הַהוֹלֶכֶת וּמְפַעֶמֶת אֶת לִבּוֹ שֶׁל הָאָדָם בִּכְלָלוֹ </b>– אולם ישנם צדיקים שיודעים גם כיום לזהות בקרב אומות העולם רעיונות טהורים ועמוקים הנוגעים להכרת גדולת ה' ולמוסר כללי (שמקורם בטוב השורשי שמצוי במין האנושי); <b>וְעֹמֶק טוֹב זֶה מִתְקַדֵּם אֶצְלָם לַכֹּל </b>– והצדיקים משייכים את התכנים הטובים הללו לחכמי העולם,<b> וְאַחַר כָּךְ לוֹקְחִים אֶת הַתַּמְצִית שֶׁל קֹדֶשׁ זֶה, וּמַלְבִּישִׁים אוֹתוֹ אֶת בִּגְדֵי הַהוֹד שֶׁל הַתּוֹרָה וְהַמִּצְוָה, וְכָל הַקֹּדֶשׁ הַמְּיֻחָד שֶׁיִּשְׂרָאֵל מְצֻיָּנִים בּוֹ, עַד שֶׁהֵם מַמְשִׁיכִים עַל עַצְמָם גַּם דְּבֵקוּת אֱלֹהִית, מְפֻלֶּשֶׁת מֵאוֹרָהּ שֶׁל תּוֹרָה, וְשִׂמְחַת הַמִּצְוֹת, מֵרֹב כֹּל </b>– ואזי לוקחים את הרעיונות האנושיים-כלליים הללו ומכניסים את התוכן העמוק שבהם בהבנת פסוקי התורה ומעשי המצוות; מה שמעניק דבקות אלוהית שמלאה מחיי תורה ומצוות ישראליים. <b>הָאָדָם תַּמְצִית הַכֹּל הוּא, שַׁיָּךְ הוּא לַהַכֹּל, אֵיךְ אֶפְשָׁר שֶׁלֹּא יִפְעַל עַל הַכֹּל </b>– האדם הוא תמצית הבריאה וממילא פעולותיו משפיעות על היקום כולו; <b>וְאֻמָּה שֶׁדְּבֵקוּתָהּ בְּחַיֵּי כֹּל הוּא כָּל תָּכְנָהּ, וְאָרְחוֹת חַיֶּיהָ מְמַלֵּא כֹּל נוֹבְעִים הֵם, אֵיךְ לֹא אֶת כֹּל יַעֲלוּ? </b>– ועם ישראל, שתכונת החיים שלו היא החיבור לקיום האלוהי והמצוות שלו משקפות זאת, בוודאי שמשפיע על המציאות כולה, וגורלו קריטי לגורל האנושות והיקום כולו.<b> אֶת הָעוֹלָמִים יְמַלְּאוּ אוֹרָה, אֶת הָאֲצִילוּת יַרְחִיבוּ, אֶת הַבְּרִיאָה יְפַרְנְסוּ בְּאוֹר הַנֶּאֱצָל, אֶת הַיְצִירָה בְּזֹהַר הַבְּרִיאָה, אֶת הָעֲשִׂיָּה בְּנוּגָהּ שֶׁל הַיְצִירָה </b>– על ידי הדבקות בתורה ובמצוות ישראל ירוממו את המציאות כולה על כל דרגותיה, מהכוחות השמיימיים המופשטים ביותר ועד עולמנו הממשי – הכל יתמלא בעדינות, אחדות וטהרה שיתפשטו לכל: <b>בָּעוֹלָמִים, וּבָאָדָם, בְּכָל נְשָׁמָה, שִׂמְחָה וְחֶדְוָה, שִׂמְחַת מִצְוָה וְאוֹר תּוֹרָה</b>. גם המשברים שעובר עם ישראל הם חלק מתיקון המציאות: <b>נַחֲלַת יַעֲקֹב תָּמִיד עוֹלָה בְּגָאוֹן </b>– עם ישראל ("נחלת יעקב") תמיד משפיע בעוצמה על הכל,<b> הָאוּמָּה שֶׁהִיא יוֹנֶקֶת מִן הַכֹּל, מִמְּקוֹר הַכֹּל, מִמַּה שֶּׁהוּא לְמַעְלָה מִן הַכֹּל, הִיא מְנַצַּחַת אֶת הַכֹּל </b>– עם ישראל מרכז את התרבויות האנושיות ומעניק להן משמעות ואחדות;<b> כּוֹבֶשֶׁת הִיא כְּשֶׁנִּכְבֶּשֶׁת, מְנַצַּחַת הִיא כְּשֶׁהִיא מְנֻצַּחַת, מְקֻבֶּצֶת הִיא בְּפִזּוּרָהּ, וּמוֹשֶׁלֶת בְּשִׁעְבּוּדָהּ </b>– משום כך, גם כשהוא מנוצח, מפוזר ומדוכא – משפיע הוא בסתר על התרבות הכובשת אותו ומעדן אותה. בכך הוא למעשה השולט על ההיסטוריה, הוא המוביל את העולם לייעודו, לטוב האין סופי הראוי לו.

<b>יִכָּשְׁרוֹן הַקְּדֻשָּׁה בְּיִשְׂרָאֵל הַקְּדֻשָּׁה הָעֶלְיוֹנָה, שֶׁהִיא יְסוֹד הַצִּדְקוּת הַמֻּפְלֶגֶת הָרוּחָנִית, הִיא כִּשָּׁרוֹן גְּאוֹנִי, מֻטְבָּע בִּיסוֹד הַחַיִּים וְשָׁרְשֵׁי הַנְּשָׁמָה. מֻבָן שֶׁיֵּשׁ מָקוֹם לָרָצוֹן הַחָפְשִׁי לְפַתֵּחַ אֶת הַכִּשָּׁרוֹן הַזֶּה, וְגַם לְטַשְׁטְשׁוֹ, אֲבָל בִּיסוֹדוֹ הוּא כִּשָּׁרוֹן, וְלֹא רַק רָצוֹן פָּשׁוּט. הַצַּדִּיקִים הַגְּדוֹלִים, גְּאוֹנֵי הַמּוּסָר וּגְאוֹנֵי הַקְּדֻשָּׁה הֵם דְּרוּשִׁים לָעוֹלָם הַרְבֵּה יוֹתֵר מֵהַדְּרִישָׁה שֶׁל כָּל בַּעֲלֵי הַחָכְמוֹת הַיָּפוֹת וְהָעֶלְיוֹנוֹת, כְּתַכּוּנָה וּפִילוֹסוֹפְיָא, שִׁירָה וְעוֹד. יֵשׁ תְּכוּנָה מְיֻחֶדֶת לִכְנֶסֶת יִשְׂרָאֵל, לְגַדֵּל בְּתוֹכָהּ צַדִּיקִים אֵיתָנֵי עוֹלָם. הַצִּדְקוּת בִּמְרוֹמֵי חֲסִידוּתָהּ תּוּכַל לָצֵאת אֶל הַפֹּעַל בְּשִׁכְלוּלָהּ רַק עַל פִּי הַהַכָּרָה שֶׁל הָאַחְדוּת הָאֱלֹהִית וְטָהֳרָתָהּ, וְדֵעָה עֶלְיוֹנָה זוֹ יְסוֹד חַיֵּי הָאֻמָּה הִיא, עַל כֵּן הִיא מֻכְשֶׁרֶת, לְגִדּוּל כִּשָּׁרוֹן זֶה. "וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ" (יְשַׁעְיָהוּ ס, כּא). הַמֻּפְלֶגֶת </b>– המרובה;<b> כְּתַכּוּנָה </b>– אסטרונומיה;<b> אֵיתָנֵי </b>
– חזקי, יסודי <b>מוּכְשֶׁרָה</b> – מוכשרת.

<b>הַקְּדֻשָּׁה הָעֶלְיוֹנָה, שֶׁהִיא יְסוֹד הַצִּדְקוּת הַמֻּפְלֶגֶת הָרוּחָנִית, הִיא כִּשָּׁרוֹן גְּאוֹנִי, מוּטְבָּע בְּיְסוֹד הַחַיִּים וְשָׁרְשֵׁי הַנְּשָׁמָה</b> – כישרון הקדושה, שהוא היסוד לחיים רוחניים אדירים, אינו תלוי רק בבחירה חופשית וכוח רצון אלא מבוסס על כישרון טבעי מולד. <b>מוּבָן שֶׁיֵּשׁ מָקוֹם לָרָצוֹן הַחָפְשִׁי לְפַתֵּחַ אֶת הַכִּשָּׁרוֹן הַזֶּה, וְגַם לְטַשְׁטְשׁוּ, אֲבָל בִּיסוֹדוֹ הוּא כִּשָּׁרוֹן, וְלֹא רַק רָצוֹן פָּשׁוּט</b> – ישנו כמובן מרחב בחירה חופשית של פיתוח או דלדול הכישרון הזה, אולם בבסיסו זהו כישרון מולד ולא רק בחירה רצונית. <b>הַצַּדִּיקִים הַגְּדוֹלִים, גְּאוֹנֵי הַמּוּסָר וּגְאוֹנֵי הַקְּדֻשָּׁה הֵם דְּרוּשִׁים לָעוֹלָם הַרְבֵּה יוֹתֵר מֵהַדְּרִישָׁה שֶׁל כָּל בַּעֲלֵי הַחָכְמוֹת הַיָּפוֹת וְהָעֶלְיוֹנוֹת, כִּתְכוּנָה וּפִילוֹסוֹפְיָא, שִׁירָה וְעוֹד</b> – כישרון הצדיקות, המוסר והקדושה נצרך יותר לפיתוחו של העולם מבעלי כישרון במדעים מדויקים, מדעי רוח או אומנות. <b>יֵשׁ תְּכוּנָה מְיֻחֶדֶת לִכְנֶסֶת יִשְׂרָאֵל, לְגַדֵּל בְּתוֹכָהּ צַדִּיקִים אֵיתָנֵי עוֹלָם</b> – עם ישראל הצטיין במובנים רבים במהלך ההיסטוריה, יצאו ממנו פילוסופים, מדענים ומהפכנים ששינו את פני ההיסטוריה, אך עיקר מעלתו הוא שיצאו ממנו צדיקים רבים, אנשים שהמוסר האלוהי מפעם בליבם. <b>הַצִּדְקוּת בִּמְרוֹמֵי חֲסִידוּתָהּ תּוּכַל לָצֵאת אֶל הַפֹּעַל בְּשִׁכְלוּלָהּ רַק עַל פִּי הַהַכָּרָה שֶׁל הָאַחְדוּת הָאֱלֹהִית וְטָהֳרָתָהּ, וְדֵעָה עֶלְיוֹנָה זוֹ יְסוֹד חַיֵּי הָאֻמָּה הִיא, עַל כֵּן הִיא מוּכְשֶׁרֶת, לְגִדּוּל כִּשָּׁרוֹן זֶה</b> – רק בעל הכרה מופשטת באחדות האלוהית מסוגל לפתח חיים משוכללים של צדקות; ומכיוון שהכרת האלוהות היא הבסיס של ההיסטוריה והמורשת היהודית, אך טבעי הוא שעם ישראל ישמש כבית הגידול של צדיקים שיאירו את פני האנושות. על כך נאמר: "<b>וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ</b>" – מעם ישראל ראוי שיצאו הצדיקים, הם יורשי ה"ארץ", המשפיעים על המוסר והחברה האנושית ומשנים אותם עד לתיקונם השלם.

<b>יאהתפשטות אור הקודש באדםאור הקודש מִתְפַּשֵּׁט בַּתְּחִלָּה עַל כֹּחַ הַדִּבּוּר, שֶׁנַּעֲשֶׂה כֻּלּוֹ נוֹבֵעַ מִמַּעְיַן הַחַיִּים שֶׁל הַקְּדֻשָּׁה, הַמְּפֹאָרָה בְּהוֹד יִפְעַת חָכְמָתָהּ וְזֹהַר חַיֶּיהָ, וְאַחַר כָּךְ מִתְעַלֶּה גַּם כֵּן חוּשׁ הַשְּׁמִיעָה, שֶׁכָּל הַנִּשְׁמָע מִצְטָרֵף לְאוֹר גָּדוֹל, טָהוֹר וְקָדוֹשׁ, וְאַחַר כָּךְ הָאוֹר מִתְפַּשֵּׁט עַל חוּשׁ הָרְאִיָּה, וְכָל מַרְאֵה עֵינַיִם מִתְקַדֵּשׁ וּמִתְעַלֶּה, וּמֵבִיא חֶשְׁבּוֹן עוֹלָם בָּרוּר וְצָלוּל, וְחַיִּים קְדוֹשִׁים עֶלְיוֹנִים וּבִרְכַּת ד' נִשְׂגֶּבֶת לְהָבִיא טוֹבָה לְכָל אֲשֶׁר יַבִּיט בְּעֵינֵי הַקֹּדֶשׁ, "עֵין ד' אֶל יְרֵאָיו לַמְיַחֲלִים לְחַסְדּוֹ" (תהילים לג, יח). וְאַחַר כָּךְ כָּל תְּנוּעָה, וְכָל רֶגֶשׁ וְזַעֲזוּעַ נַעֲשֶׂה מָלֵא חֵן וְכָבוֹד עֶלְיוֹן, עַד הַמִּדָּה הָעֶלְיוֹנָה שֶׁל הוֹפָעַת אוֹר קֹדֶשׁ גַּם עַל כָּל קִנְיָנָיו, עַל כָּל מַה שֶׁמִּשְׁתַּמֵּשׁ בָּהֶם, מַקְלוֹ, חֲמוֹרוֹ, וְכָל אֲשֶׁר לוֹ. אָמְנָם לְהַחֲיוֹת מֵתִים עַל יְדֵי הַמִּשְׁעֶנֶת זֹאת הִיא מִדָּה שֶׁל צַדִּיקִים לֶעָתִיד לָבֹא, וְאֱלִישָׁע רָצָה לְהוֹפִיעַ אוֹר קֹדֶשׁ זֶה בָּעוֹלָם הַזֶּה (עַל פִּי מְלָכִים ב ד, לא), וְנִדְחָה הַדָּבָר עַד עֵת קֵץ. וְנִיצוֹצֵי אוֹרוֹת מִזֶּה בָּאִים לְיִשְׁרֵי לֵב, מֵעֵין עוֹלָם הַבָּא, וּתְחִיַּת הַמֵּתִים בָּאָה עַל יְדֵי אֵלִיָּהוּ זָכוּר לְטוֹב, אֲשֶׁר בְּאַדַּרְתּוֹ צָפוּן כֹּחַ הַקֹּדֶשׁ לִשְׁפּוֹךְ רוּחַ נְבוּאָה, וְלַעֲשׂוֹת פְּלָאוֹת, בְּצַעֲקַת "אַיֵּה ד' אֱלֹהֵי אֵלִיָּהוּ" (מְלָכִים ב ב, יד). וְלֹא יִפֹּל רוּחֵנוּ בְּקִרְבֵּנוּ מִבַּקָּשׁוֹת גְּדוֹלוֹת, "כִּי לֹא עַל צִדְקוֹתֵינוּ אֲנַחְנוּ מַפִּילִים תַּחֲנוּנֵינוּ, כִּי עַל רַחֲמֶיךָ הָרַבִּים" (דָּנִיֵּאל ט, יח), ד' אֱלֹהֵי אֲבוֹתֵינוּ, אֱלֹהֵי יִשְׂרָאֵל. וְאִם מַרְבִּים אָנוּ לַחֲשֹׁק וְלִשְׁאֹף, הֲלֹא גַּם תְּשׁוּקָה וְחֵשֶׁק מְרוֹמִים זֶה אַךְ "מִידֵי אֲבִיר יַעֲקֹב לָנוּ הוּא, וּמִשָּׁם רֹעֶה אֶבֶן יִשְׂרָאֵל" (בְּרֵאשִׁית מט, כד).המפוארה</b> – המקושטת; <b>בְּהוֹד יִפְעַת</b> – ביופי המוקרן ממנה; <b>נִשְׂגֶּבֶת</b> – עליונה; <b>הַמִּשְׁעֶנֶת</b> – המקל, ובהקשר שלנו: חפץ, אמצעי; <b>קֵץ</b> – סוף (זמן הגאולה השלמה); <b>בְּאַדַּרְתּוֹ</b> – במעילו.

כשהאדם דבק ברצון ה', חייו מתמלאים בקדושה עליונה: <b>אוֹר הַקֹּדֶשׁ מִתְפַּשֵּׁט בַּתְּחִלָּה עַל כֹּחַ הַדִּבּוּר, שֶׁנַּעֲשֶׂה כֻּלּוֹ נוֹבֵעַ מִמַּעְיַן הַחַיִּים שֶׁל הַקְּדֻשָּׁה, הַמְּפֹאָרָה בְּהוֹד יִפְעַת חָכְמָתָהּ וְזֹהַר חַיֶּיהָ</b> – בהתחלה, הקדושה באה לידי ביטוי ב"דיבור" שבו מתייחס אדם לסביבה; שנעשה עמוק ושקול, בעל רגש רוחני ומשמעות נצחית. <b>וְאַחַר כָּךְ מִתְעַלֶּה גַּם כֵּן חוּשׁ הַשְּׁמִיעָה, שֶׁכָּל הַנִּשְׁמָע מִצְטָרֵף לְאוֹר גָּדוֹל, טָהוֹר וְקָדוֹשׁ</b> – לאחר שהאדם קידש את דיבורו, הוא מקדש גם את "שמיעתו", היינו את המסרים שהוא קולט מהמציאות; כל פרט שקלט במהלך חייו מצטרף לתפיסה כוללת ושלמה. <b>וְאַחַר כָּךְ הָאוֹר מִתְפַּשֵּׁט עַל חוּשׁ הָרְאִיָּה, וְכָל מַרְאֵה עֵינַיִם מִתְקַדֵּשׁ וּמִתְעַלֶּה, וּמֵבִיא חֶשְׁבּוֹן עוֹלָם בָּרוּר וְצָלוּל, וְחַיִּים קְדוֹשִׁים עֶלְיוֹנִים וּבִרְכַּת ד' נִשְׂגֶּבֶת לְהָבִיא טוֹבָה לְכָל אֲשֶׁר יַבִּיט בְּעֵינֵי הַקֹּדֶשׁ</b> – בהמשך ההתעלות של האדם הקדוש הוא מקדש גם את "ראייתו", קרי, מצליח לזהות בכל פרט את הנקודה המהותית שמתחברת לרצון ה' הכללי, וכולן יוצרות אצלו תמונת עולם נכונה; כדברי הפסוק "<b>עֵין ד' אֶל יְרֵאָיו לַמְיַחֲלִים לְחַסְדּוֹ</b>" – יראיו של ה' מכוונים את "עינם" אל "העין" האלוהית. <b>וְאַחַר כָּךְ כָּל תְּנוּעָה, וְכָל רֶגֶשׁ וְזַעֲזוּעַ נַעֲשֶׂה מָלֵא חֵן וְכָבוֹד עֶלְיוֹן, עַד הַמִּדָּה הָעֶלְיוֹנָה שֶׁל הוֹפָעַת אוֹר קֹדֶשׁ גַּם עַל כָּל קִנְיָנָיו, עַל כָּל מַה שֶׁמִּשְׁתַּמֵּשׁ בָּהֶם, מַקְלוֹ, חֲמוֹרוֹ, וְכָל אֲשֶׁר לוֹ</b> – השלב הבא הוא שכל תנודת חיים של הצדיק מבטאת עולם פנימי, ואפילו חפציו האישיים מקבלים משמעות כבירה. <b>אָמְנָם לְהַחֲיוֹת מֵתִים עַל יְדֵי הַמִּשְׁעֶנֶת זֹאת הִיא מִדָּה שֶׁל צַדִּיקִים לֶעָתִיד לָבֹא</b> – מכיוון שהצדיק נתן משמעות נצחית לכל דבר, ברמה העקרונית יוכלו הצדיקים באמצעות חפציהם גם להחיות מתים לעתיד לבא; <b>אֱלִישָׁע רָצָה לְהוֹפִיעַ אוֹר קֹדֶשׁ זֶה, בָּעוֹלָם הַזֶּה, וְנִדְחָה הַדָּבָר עַד עֵת קֵץ</b> – בספר מלכים מתואר על ילד שמת, ואלישע ניסה להחיותו בכך ששלח את משרתו (גיחזי) לשים את מקלו על פני הנער – והנער לא קם לתחייה (עד שאלישע עצמו גהר מעליו). כלומר בדורות הללו עדיין לא הגענו למדרגה שבה חפצי הצדיק יכולים להחיות מתים; אולם <b>נִיצוֹצֵי אוֹרוֹת מִזֶּה בָּאִים לְיִשְׁרֵי לֵב, מֵעֵין עוֹלָם הַבָּא</b> – במהלך ההיסטוריה ישנם רשמים של מדרגה עתידית זו, שבה חפצי הצדיק משנים את המציאות (כלומר שאפילו המעגלים החיצוניים של הקדושה מחוללים השפעה בעולם), כדוגמת <b>תְּחִיַּת הַמֵּתִים</b> ש<b>בָּאָה עַל יְדֵי אֵלִיָּהוּ זָכוּר לְטוֹב</b>, כפי שמתואר במלכים א יז, <b>אֲשֶׁר בְּאַדַּרְתּוֹ צָפוּן כֹּחַ הַקֹּדֶשׁ לִשְׁפּוֹךְ רוּחַ נְבוּאָה, וְלַעֲשׂוֹת פְּלָאוֹת, בְּצַעֲקַת "אַיֵּה ד' אֱלֹהֵי אֵלִיָּהוּ"</b> – ובמעילו של אליהו, שהחיה מתים, כן גנוז הכוח לשנות את המציאות, כפי שמסופר על אלישע שלקח את מעילו של אליהו וחצה עימו מי-הירדן (תוך כדי צעקה "איה ה' אלוהי אליהו?"). <b>וְלֹא יִפֹּל רוּחֵנוּ בְּקִרְבֵּנוּ מִבַּקָּשׁוֹת גְּדוֹלוֹת, "כִּי לֹא עַל צִדְקוֹתֵינוּ אֲנַחְנוּ מַפִּילִים תַּחֲנוּנֵינוּ, כִּי עַל רַחֲמֶיךָ הָרַבִּים, ד' אֱלֹהֵי אֲבוֹתֵינוּ, אֱלֹהֵי יִשְׂרָאֵל"</b>
– אף על פי שבהווה מדרגה זו לא נגלית לנו, אנו לא מתייאשים מלצפות לה, לא בזכות מצבנו הרוחני העכשווי אלא באמצעות החיבור לנצח האלוהי; <b>וְאִם מַרְבִּים אָנוּ לַחְשֹׁק וְלִשְׁאֹף, הֲלֹא גַּם תְּשׁוּקָה וְחֵשֶׁק מְרוֹמִים זֶה אַךְ "מִידֵי אֲבִיר יַעֲקֹב לָנוּ הוּא, וּמִשָּׁם רֹעֶה אֶבֶן יִשְׂרָאֵל"</b> – השאיפה למצב העתידי שבו הקדושה משנה את המציאות הריאלית, נובעת מידי ההנהגה ("אביר", "רועה") המעניקה את החוזק ("אבן") לעם ישראל.

<b>יבהתפשטות הקדושה בהווההקדושה הולכת ומתפשטת בעולם, ברז גדול היא מטהרת את מעשיה, היא מטהרת ומאמצת את רצונו של האדם, ומכשרת אותו, שיהיה כלי מעשה לשכלול העולם, החיצוני והפנימי, והיא מעלה את הרצון האנושי למרומי שכלו המעשי והעיוני. אם יציאת מצרים תעקר ממקומה, אם העבר איזה פעם לא יהיה לו תפקיד עיקרי, להחיות את הרוח, יהיה זה באופן שכבר כל תמציתו יהיה מסור בההוה, כל הניצוצות הנשמתיים יהיו קבועים בנזר העתיד, בהיותו להוה, שהם עלו מתהום העבר, בעת שהוא היה רק הצנור העקרי, שחיי הרוח בעולם נמשכו על ידו.ברז </b>– בסוד, בסתר;<b> ומאמצת </b>– ומחזקת;<b> למרומי </b>– לגובהי;<b> תמציתו </b>– ריכוזו;<b> בנזר </b>– בכתר; <b>מתהום </b>– מעומק, ובהקשר שלנו: מהעבר הרחוק.

<b>הַקְּדֻשָּׁה הוֹלֶכֶת וּמִתְפַּשֶּׁטֶת בָּעוֹלָם, בְּרָז גָּדוֹל הִיא מְטַהֶרֶת אֶת מַעֲשֶׂיהָ, הִיא מְטַהֶרֶת וּמְאַמֶּצֶת אֶת רְצוֹנוֹ שֶׁל הָאָדָם, וּמַכְשֶׁרֶת אוֹתוֹ, שֶׁיִּהְיֶה כְּלִי מַעֲשֶׂה לְשִׁכְלוּל הָעוֹלָם, הַחִיצוֹנִי וְהַפְּנִימִי, וְהִיא מַעֲלָה אֶת הָרָצוֹן הָאֱנוֹשִׁי לִמְרוֹמֵי שִׂכְלוֹ הַמַּעֲשִׂי וְהָעִיּוּנִי</b> – הקדושה מעדנת את העולם בסתר, היא מכשירה את האדם לפיתוח העולם, הן מבחינה טכנולוגית והן מבחינה רוחנית;	הרצון האנושי נדחף על ידה למצות את הפוטנציאל האנושי הגלום בשכל, המעשי והמופשט, עד תומו. לכן, ככל שההיסטוריה מתקדמת יתגלו עוצמות גדולות יותר ויותר: <b>אִם יְצִיאַת מִצְרַיִם תֵּעָקֵר מִמְּקוֹמָהּ, אִם הֶעָבָר אֵיזֶה פַּעַם לֹא יִהְיֶה לוֹ תַּפְקִיד עִקָּרִי, לְהַחְיוֹת אֶת הָרוּחַ, יִהְיֶה זֶה בְּאֹפֶן שֶׁכְּבָר כָּל תַּמְצִיתוֹ יִהְיֶה מָסוּר בַּהֹוֶה</b> – הפסוקים בירמיהו טז, יד-טו מתארים שלעתיד לבא יציאת מצרים כבר לא תהיה האירוע המכונן היחיד של עם ישראל אלא דווקא הגאולה העתידית תהיה האירוע המרכזי שבו ניכרת התגלות ה' בהיסטוריה; שאז, בהווה שיתגלה אז, יהיה תמצות של כל  האור שהיה מרוכז בעבר; <b>כָּל הַנִּיצוֹצוֹת הַנִּשְׁמָתִיִּים יִהְיוּ קְבוּעִים בְּנֵזֶר הֶעָתִיד, בִּהְיוֹתוֹ לְהֹוֶה, שֶׁהֵם עָלוּ מִתְּהוֹם הֶעָבָר, בְּעֵת שֶׁהוּא הָיָה רַק הַצִּנּוֹר הָעִקָּרִי, שֶׁחַיֵּי הָרוּחַ בָּעוֹלָם נִמְשְׁכוּ עַל יָדוֹ</b> – העולמות הרוחניים שהיו מרוכזים בעבר הרחוק ביציאת מצרים (שהייתה אז האירוע המרכזי שבו התגלתה העוצמה הרוחנית), יתגלו בגאולה העתידית (שתהיה אז ההווה) באופן מפואר ("נזר").

<b>יגהתנוצצות הקודש בעולםאורות הקודש, שמתנוצצים באיזו נקודה, צריכים תמיד להעריך את ערכם, איך הם מתפשטים בגניזה בכל המרחב, והולכים בשבילים נסתרים וזרמים חבויים, עד שבאים להתגלות באותה הנקודה המאירה. קדושת האדם שבישראל, הרי היא חבויה בכל האדם הכללי, באנושיות כולה, בעומק הגניזה, והיא הולכת וזורמת, על ידי כמה דרכים עמוקים, סבוכים וגנוזים, עד שבאים לידי הגילוי של ההארה בנשמת ישראל. קדושת המקום מלאה כל העולם, אבל חבויה היא ועלומה, והולכים שטפי הקודש המסתתרים ושואפים אל מקום התגלותם, עד שבאים לידי גילוי בארץ ישראל, "ראש עפרות תבל" (משלי ח, כו), ומשם לנקודת הקודש, בית המקדש, ואבן שתיה, "מציון מכלל יופי אלהים הופיע" (תהילים נ, ב). קדושת הזמן מתפשטת היא על כל אורך הזמן, "ברוך ד' יום יום" (שם סח, כ), והולכים קוי אורי הקודש ונמשכים בצורה מסותרת, עד שבאים לידי הבעה וגילוי בזמנים המקודשים, בקדושת השבת, תחלה למקראי קודש, בתור קדושה מקורית, שהיא משפעת קדושה על העולם ועל ישראל, ובקדושת הימים טובים, בתור מקבלי שפעת הקודש, על ידי "ישראל דקדשינהו לזמנים" (ברכות מט, א). דוגמת הארת הנשמה שבחושים, "עין רואה ואזן שומעת" (אבות ב, א), שלא ממקורם הפרטי הם לוקחים את אורם, אלא אותה הארת החיים, השוטפת מאור הנשמה, להחיות את הגויה כולה, מקנה איכות חיים של ראיה ושמיעה, שעל ידי התפרצות הכח, בבאו עד הנקודה היותר מוכשרת לגילויו, יוצא הוא אל הפועל, בתור ראיה בעין ושמיעה באזן. וכיוצא בו בכל המון הגילויים שבעולם, בארחות ההיסטוריא, בין המתגלות בצורה טבעית, בין בארחים פלאיים, כל הבא בזמן מיוחד איננו כי אם התרכזות, של גילוי, להמון כחות שהיו כבר אצורים בגניזה, ונתעכבה פעולתם עד השעה המוכשרת להבעתם. החידוש הוא בשם, בהתגלות בביטוי ובפרסום, אבל העצמיות לא נתחדשה. "מעת היותה שם אני" (ישעיהו מח, טז). "למען ציון לא אחשה, ולמען ירושלים לא אשקוט, עד יצא כנגה צדקה, וישועתה כלפיד יבער, וראו גוים צדקתך וכל מלכים כבודך, וקרא לך שם חדש אשר פי ד' יקבנו" (ישעיהו סב, א-ב).ערכם </b>– שוויים;<b> בגניזה </b>– בסתר;<b> ועלומה </b>– ונסתרת;<b> אורך </b>– משך;<b> מסותרת </b>– חבויה;<b> שפעת </b>– שפע;<b> הגויה </b>– הגוף;<b> בארחות </b>– בדרכי;<b> בארחים פלאיים </b>– מסלולים נפלאים;<b> אצורים </b>– כנוסים.

<b>אוֹרוֹת הַקֹּדֶשׁ, שֶׁמִּתְנוֹצְצִים בְּאֵיזוֹ נְקֻדָּה, צְרִיכִים תָּמִיד לְהַעֲרִיךְ אֶת עֶרְכָּם, אֵיךְ הֵם מִתְפַּשְּׁטִים בִּגְנִיזָה בְּכָל הַמֶּרְחָב, וְהוֹלְכִים בִּשְׁבִילִים נִסְתָּרִים וּזְרָמִים חֲבוּיִים, עַד שֶׁבָּאִים לְהִתְגַּלּוֹת בְּאוֹתָהּ הַנְּקֻדָּה הַמְּאִירָה</b> – כאשר אנו מזהים נקודת קדושה שמתגלה באופן מרוכז במקום מסוים בעולם, צריכים להבין שהיא חלק ממרחב הקדושה הכללי שהולך ומתפשט בסתר כל העת, עד שהוא מתבטא באותה נקודה מרוכזת ותמציתית. לדוגמה, <b>קְדֻשַּׁת הָאָדָם שֶׁבְּיִשְׂרָאֵל, הֲרֵי הִיא חֲבוּיָה בְּכָל הָאָדָם הַכְּלָלִי, בָּאֱנוֹשִׁיּוּת כֻּלָּהּ, בְּעֹמֶק הַגְּנִיזָה, וְהִיא הוֹלֶכֶת וְזוֹרֶמֶת, עַל יְדֵי כַּמָּה דְּרָכִים עֲמוּקִים, סְבוּכִים וּגְנוּזִים, עַד שֶׁבָּאִים לִידֵי הַגִּלּוּי שֶׁל הַהֶאָרָה בְּנִשְׁמַת יִשְׂרָאֵל</b> – עם ישראל מבטא בחייו קדושה שהיא למעשה תמצית הטוב שבכלל המין האנושי. כל תרבות אנושית מוציאה אל הפועל סגנון אחר של חיים רוחניים וישראל מרכזים את כל הסגנונות המפותלים הללו ומוציאים אותם לפועל באיזון הרמוני. דוגמה נוספת היא <b>קְדֻשַּׁת הַמָּקוֹם מְלֵאָה כָּל הָעוֹלָם, אֲבָל חֲבוּיָה הִיא וַעֲלוּמָה, וְהוֹלְכִים שִׁטְפֵי הַקֹּדֶשׁ הַמִּסְתַּתְּרִים וְשׁוֹאֲפִים אֶל מְקוֹם הִתְגַּלּוּתָם, עַד שֶׁבָּאִים לִידֵי גִּלּוּי בְּאֶרֶץ יִשְׂרָאֵל, "רֹאשׁ עַפְרוֹת תֵּבֵל", וּמִשָּׁם לִנְקֻדַּת הַקֹּדֶשׁ, בֵּית הַמִּקְדָּשׁ, וְאֶבֶן שְׁתִיָּה, "מִצִּיּוֹן מִכְלַל יֹפִי אֱלֹהִים הוֹפִיעַ"</b> –לכל מקום גיאוגרפי תכונות המשפיעות בצורה שונה על האדם. בארץ ישראל מתרכזת איכותם של כל המקומות יחד, והיא "ראש עפרות תבל" – ראש הפירמידה של ארצות התבל; וכך בית המקדש, בו מונחת "אבן השתיה", משמש כשיאו של היופי, התאמת חלקי המציאות יחד בהרמוניה נפלאה, בעולם. <b>קְדֻשַּׁת הַזְּמַן מִתְפַּשֶּׁטֶת הִיא עַל כָּל אֹרֶךְ הַזְּמַן, "בָּרוּךְ ד' יוֹם יוֹם", וְהוֹלְכִים קַוֵּי אוּרִי הַקֹּדֶשׁ וְנִמְשָׁכִים בְּצוּרָה מְסֻתֶּרֶת, עַד שֶׁבָּאִים לִידֵי הַבָּעָה וְגִלּוּי בִּזְמַנִּים הַמְּקֻדָּשִׁים – </b>הדברים נכונים גם ביחס ל"קדושת הזמנים". בכל שנה מזג האוויר משתנה ועמו גם תופעות הטבע והחקלאות. לכל זמן השפעה אחרת מבורכת על חיינו. אמנם בזמנים המקודשים אנו נוגעים ברצון ה' שמעל כל זה, בתוכן הרוחני המרכז את כל הזמנים: <b>בִּקְדֻשַּׁת הַשַּׁבָּת, תְּחִלָּה לְמִקְרָאֵי קֹדֶשׁ, בְּתוֹר קְדֻשָּׁה מְקוֹרִית, שֶׁהִיא מַשְׁפַּעַת קְדֻשָּׁה עַל הָעוֹלָם וְעַל יִשְׂרָאֵל, וּבִקְדֻשַּׁת הַיָּמִים טוֹבִים, בְּתוֹר מְקַבְּלֵי שֶׁפַעַת הַקֹּדֶשׁ, עַל יְדֵי "יִשְׂרָאֵל דְּקַדְּשִׁינְהוּ לַזְּמַנִּים"</b>– קדושת שבת וימים טובים מרכזים את נקודות הקודש שקיימות במרחב הזמן: השבת כמקור המשפיע קדושה, והחגים כמכילי הקדושה הזו, באמצעות בית הדין של עם ישראל שקובע את הזמנים. השבת גואלת אותנו מההתעסקות בעולם מלא חסרונות ובעיות. היא נוטעת בתוכנו את החיבור אל הנצח, וקדושת הימים טובים מפרטת את קדושת השבת. כל זמן כזה משלב בין אירוע היסטורי מכונן בתולדות עם ישראל לאחד משיאי העונה החקלאית,  ומעורר בנו מהלך של תיקון פנימי והתחדשות.<b> דֻּגְמַת הָאֶרֶת הַנְּשָׁמָה שֶׁבַּחוּשִׁים, "עַיִן רוֹאָה וְאֹזֶן שׁוֹמַעַת", שֶׁלֹּא מִמְּקוֹרָם הַפְּרָטִי הֵם לוֹקְחִים אֶת אוֹרָם, אֶלָּא אוֹתָהּ הָאֶרֶת הַחַיִּים, הַשּׁוֹטֶפֶת מֵאוֹר הַנְּשָׁמָה, לְהַחְיוֹת אֶת הַגְּוִיָּה כֻּלָּהּ, מַקְנֶה אֵיכוּת חַיִּים שֶׁל רְאִיָּה וּשְׁמִיעָה, שֶׁעַל יְדֵי הִתְפָּרְצוּת הַכֹּחַ, בְּבֹאוֹ עַד הַנְּקֻדָּה הַיּוֹתֵר מוּכְשֶׁרֶת לְגִלּוּיוֹ, יוֹצֵא הוּא אֶל הַפֹּעַל, בְּתוֹר רְאִיָּה בְּעַיִן וּשְׁמִיעָה בְּאֹזֶן</b> – הופעת הקודש במציאות דומה להופעת הנשמה באדם. כוח החיים מצוי במרחב הגוף כולו, והחיים מתפרצים ובאים לידי ביטוי באופן מרוכז באיברי השמיעה והראייה. <b>וְכַיּוֹצֵא בוֹ בְּכָל הֲמוֹן הַגִּלּוּיִים שֶׁבָּעוֹלָם, בְּאָרְחוֹת הַהִיסְטוֹרְיָא, בֵּין הַמִּתְגַּלּוֹת בְּצוּרָה טִבְעִית, בֵּין בְּאָרְחִים פִּלְאִיִּים, כָּל הַבָּא בִּזְמַן מְיֻחָד אֵינֶנּוּ כִּי אִם הִתְרַכְּזוּת, שֶׁל גִּלּוּי, לַהֲמוֹן כֹּחוֹת שֶׁהָיוּ כְּבָר אֲצוּרִים בִּגְנִיזָה, וְנִתְעַכְּבָה פְּעֻלָּתָם עַד הַשָּׁעָה הַמּוּכְשֶׁרֶת לְהַבָּעָתָם</b> – וכך גם ביחס להיסטוריה: בכל דור רצון ה' האין סופי מתגלה בדרך שונה ומופלאה אולם לא תמיד גלויה. באירועים מכוננים כמו יציאת מצרים, מתן תורה וחזרת עם ישראל לארצו מתרכזות יחד פעולתם של דורות רבים שחיכו לשעת כושר להתבטא. <b>הַחִדּוּשׁ הוּא בַּשֵּׁם, בְּהִתְגַּלּוּת בְּבִטּוּי וּבְפִרְסוּם, אֲבָל הָעַצְמִיּוּת לֹא נִתְחַדְּשָׁה</b> – המקומות והזמנים המיוחדים שבהם ניכרת הקדושה לעין כל אינם חידוש של יש מאין; הקדושה הייתה כבר קיימת כל העת ברצון ה' שהתגלה בצורה חלקית במשך ההיסטוריה, וכשהגיע הזמן המיועד – רצון ה' נחשף בצורה ממשית ומפוארת; כדברי הפסוק: <b>"מֵעֵת הֱיוֹתָהּ שָׁם אָנִי"</b> – הקדוש ברוך היה מצוי תמיד, מעת היותה של המציאות. כך גם יש להביט על גאולת ישראל; בכל דור ישראל משלימים עוד קומה בבניינם הרוחני, ולבסוף הדברים מתגלים: <b>"לְמַעַן צִיּוֹן לֹא אֶחֱשֶׁה, וּלְמַעַן יְרוּשָׁלַיִם לֹא אֶשְׁקוֹט, עַד יֵצֵא כַנֹּגַהּ צִדְקָהּ, וִישׁוּעָתָהּ כְּלַפִּיד יִבְעָר, וְרָאוּ גוֹיִם צִדְקֵךְ וְכָל מְלָכִים כְּבוֹדֵךְ, וְקֹרָא לָךְ שֵׁם חָדָשׁ אֲשֶׁר פִּי ד' יִקְּבֶנוּ"</b> –המחשבה האלוהית לתיקון וישועת העולם קיימת מאז ומעולם, ובסופו של דבר אורה הצודק יזרח ויבער כלפיד, והעולם כולו יראה ויכיר במהות ("השם") החדשה שה' קורא ("נוקב") בעולם. 
 




















<b>סֵדֶר בְּעוֹלָם הַקֹּדֶשׁ וְהַחֹלִדְּאִימִתִּיּוּת הַקֹּדֶשׁ וְצָרְכּוֹ</b>בשני סעיפים ראשיים צריכים אנו להיות עסוקים בחקירת הקודש, ביסוד הספרות שלה, והתגלותה בהמון הרחב, ובהתעלותה בהכרתם של בעלי הכשרון ואנשי הרוח. הסעיף האחד הוא מענין אמתיות התוכן של הקודש, בביאור זוהר אמתתו, ובירור ודאותו. והסעיף השני הוא מענין הצורך של הקודש, עד כמה ההתודעות של אמתתו של תוכן הקודש מיסדת כל מוסד טוב, ועד כמה כל בנין מוכרח הוא להיות נשפל, ועומד להיות מתקעקע על ידי ההחשכה של אור הקודש. וממילא תולד בקרבנו הידיעה החיה, איך שהאמת והצורך המה באמת מאוחדים ביסודם. והתענוג האלהי של התגלות אור האמת בבהיקותו, עם עצמת האמת ביסוד בטחון עזו, הוא באמת ענין אחד, ומושג אחד, המצטייר לערכים רבים ושונים רק על פי ההרצאה הדיבורית, אודות הגוונים המרובים האצורים ביסוד האמת, שממלאים את כל העולמים כולם חוסן ותפארת נצחים.ביסוד – בבסיס; אמתתו – האמת שלו; ההתודעות – ההירות, המודעות; נשפל – מונמך; מתקעקע – נהרס; תולד – תיווצר; עזו – כוחו; ההרצאה הדיבורית – הסגנון הדיבורי, ובהקשר שלנו: הניתוח הגלוי; האצורים – הגנוזים; חוסן – כוח; ותפארת – ופאר.

<b>בִּשְׁנֵי סְעִיפִים רָאשִׁיִּים צְרִיכִים אָנוּ לִהְיוֹת עֲסוּקִים בַּחֲקִירַת הַקֹּדֶשׁ, בִּיסוֹד הַסִּפְרוּת שֶׁלָּהּ, וְהִתְגַּלּוּתָהּ בַּהֲמוֹן הָרָחָב, וּבְהִתְעַלּוּתָהּ בְּהַכָּרָתָם שֶׁל בַּעֲלֵי הַכִּשָׁרוֹן וְאַנְשֵׁי הָרוּחַ</b> – כשאנו באים לברר מה משמעותה של הספרות התורנית, השפעתה על הציבור הרחב ועל אנשי המעלה, יש לעשות זאת משני כיוונים מרכזיים: <b>הַסְּעִיף הָאֶחָד הוּא מֵעִנְיַן אֲמִתִּיּוּת הַתֹּכֶן שֶׁל הַקֹּדֶשׁ, בְּבִיאּוּר זֹהַר אֲמִתָּתוֹ, וּבֵרוּר וַדָּאוּתוֹ</b> – הכיוון הראשון הוא ההכרה באמת ובוודאות שקיימות בחוכמת הקודש מצד עצמה (בלי קשר לשאלה כיצד היא משפיעה על חיינו הגלויים);<b> וְהַסְּעִיף הַשֵּׁנִי הוּא מֵעִנְיַן הַצֹּרֶךְ שֶׁל הַקֹּדֶשׁ, עַד כַּמָּה הַהִתְוַדְּעוּת שֶׁל אֲמִתָּתוֹ שֶׁל תֹּכֶן הַקֹּדֶשׁ מְיַסֶּדֶת כָּל מוֹסָד טוֹב, וְעַד כַּמָּה כָּל בִּנְיָן מֻכְרָח הוּא לִהְיוֹת נִשְׁפָּל, וְעוֹמֵד לִהְיוֹת מִתְקַעְקֵעַ עַל יְדֵי הַהַחְשָׁכָה שֶׁל אוֹר הַקֹּדֶשׁ</b> – הכיוון השני הוא ההבנה כיצד המודעות הגלויה לתכנים התורניים מאפשרת לבנות מפעלים מעשיים בעולם הזה, ולחילופין כיצד כל מפעל מעשי ללא בסיס תורני עתיד ליפול בשלב זה או אחר. <b>וּמִמֵּילָא תִּוָּלֵד בְּקִרְבֵּנוּ הַיְּדִיעָה הַחַיָּה, אֵיךְ שֶׁהָאֱמֶת וְהַצֹּרֶךְ הֵמָּה בֶּאֱמֶת מְאֻחָדִים בְּיִסוֹדָם</b> – על ידי בירור זה יתגלה הקשר בין הצד העצמי והצד הגלוי של חכמת התורה: התורה נצרכת וחשובה לחיי האדם כי היא גם אמיתית ועליונה, ובמידה ולא הייתה כזו הרי שגם לא הייתה מתקנת את חיי האדם. <b>וְהַתַּעֲנוּג הָאֱלֹהִי שֶׁל הִתְגַּלּוּת אוֹר הָאֱמֶת בִּבְהִיקוּתוֹ, עִם עָצְמַת הָאֱמֶת בְּיִסּוֹד בִּטְחוֹן עֻזּוֹ, הוּא בֶּאֱמֶת עִנְיָן אֶחָד, וּמוּשָׂג אֶחָד, הַמִּצְטַיֵּר לְעֵרָכִים רַבִּים וְשׁוֹנִים רַק עַל פִּי הַהַרְצָאָה הַדִּבּוּרִית, אוֹדוֹת הַגְּוָנִים הַמְּרֻבִּים הָאֲצוּרִים בְּיִסּוֹד הָאֱמֶת, שֶׁמְּמַלְּאִים אֶת כָּל הָעוֹלָמִים כֻּלָּם חֹסֶן וְתִפְאֶרֶת נְצָחִים</b> – התענוג שמורגש בלימוד התורה  מורכב מעצם המפגש עם האמת הגלויה ("המבהקת") שלה מצד אחד, ועם האמת העוצמתית שלה מצד עצמה ("בטחון עוזה") מצד שני – שרק הניתוח הגלוי ("ההרצאה הדיבורית") מחלק ביניהן, אבל למעשה הן שייכות לשורש אחד, שהחיבור אליו מעניק לאדם ולעולם את החוזק והנצחיות. 

<b>טֻיָּשׁוּת הַקֹּדֶשׁ</b>בקטנות הדעת מונח ארס פנימי, שנדמה על ידו, שכל הנתקה מן החול אל הקודש היא דחיה מישות אל אפסיות. ואף על פי שההודאה החיצונה מנגדת לזה מצד קבלת האמונה, שמסעדת את כל כושל, גם הנשפל בקטנות, בכל זאת בעצמיותה של ההכרה חסר זה היסוד המאיר, המזהיר את נשמת האדם בתוכיותה, שעל ידו הנשמה טבועה כולה בהכרתה העליונה, שכל הנתקה מן החול אל הקודש היא בריחה מחורבן ואפסיות אל הישוב המילוי והישות הכבירה והאיתנה, אל חיי החיים בעוצם מקוריותם, והזרמת שפעתם ההומיה, מלאת המנוחה והעז. מתוך הכרת הגודל הזה בהוד תיאוריו הנצחיים שאינם פוסקים, מתגדלת התפלה בתכונתה, ומוצאה היא את מטרתה בביטויה, וגילוי חייה. התמלאות המאויים נעשה לה דבר נטפל. "כמו חלב ודשן תשבע נפשי ושפתי רננות יהלל פי" (תהילים סג, ו). נקודת הישות, העולמית הכללית, ונקודת היש הנשמתית של האדם העולמי, אחת היא. ההבדל שבין הכרת העולם בתור חזיון ריק, צללי צבעים וצלילי קולות מתעים, ובין הכרתו בעומק המלוי והישות ההויתית, תלוי בגודל העליה העצמותית של הנשמה, שהיא בעליתה עולה וכל העולמים עולים עמה, מעומק התהו והאפסיות לרום הבנין והישות המוחלטה. אור הדעת, הפועל, היוצר והמחיה, כשהוא נשאב במהות, כבר יש לו עמדה עצמותית. היצירה אינה חזיון שוא, כי אם פעולה ומציאות מוחלטה. חזון העולם בתור פעולה יצירתית, שהאדם אחוז בו כולו, הרי הוא נותן לו את ערכי הגודל והשיגוב כולם, לו ולעולמים כולם. וכשנעמיק בדבר, נמצא, שכל משאת נפש חיצונה, כל חכמי הגוים וכל מלכותם, כל מה שהוא עומד בהכרתו ועומק חשקת עצמיותו מחוץ לההספגה של העוצם, האור המלא כל, המרומם מכל, מקור אור עליון, אשר תחתית הדרגתו היא ההבטאה של אור אין סוף, הוא הכל באמת חזון שוא, ומקסם כזב, שאין פדות לאדם ממנו כי אם בריחה מוחלטת מכל משא של ישות כוזבה, כדי לבוא להמנוחה הנכספת של האפסיות האמיתית. והמנוס אל הישות האמיתית, אל החיים במנוחת האמת שלהם, אינו כי אם בעומק עליונות זו, שאמונת ישראל, רוחו, נשמתו, שאיפתו, מדעו, וכל תקותו, וכל תקות עולמים בו נתונה. "כל הגוים כאין נגדו, מאפס ותהו נחשבו לו" (ישעיהו מ, יז). "ואך בך אל ואין עוד ואין מבלעדי מושיע" (ישעיהו מג, יא). "ואשם דברי בפיך ובצל ידי כסיתיך, לנטע שמים וליסד ארץ, ולאמר לציון עמי אתה" (שם נא, טז). "להנחיל אהבי יש ואצרתיהם אמלא" (משלי ח, כא).ארס – רעל; הנתקה – העברה; מישות – מקיימות, מממשות; מנגדת
– מנוגדת;<b> שֶׁמְּסַעֶדֶת </b>– מתומכת;<b> הַנִּשְׁפָּל </b>– היורד, הנכשל;<b> טְבוּעָה </b>– שקועה;<b> וְהָאֵיתָנָה </b>– והחזקה;<b> הַהוֹמִיָּה </b>– הסוערת, הקולנית;<b> בְּהוֹד </b>– באצילות;<b> הַמַּאֲוַיִּים </b>– הרצונות;<b> נטפל </b>– שולי, נספח;<b> מתעים </b>– מתעתעים;<b> הַהֲוִיָּתִית </b>– המציאותית;<b> התהו </b>– הריק;<b> לְרוֹם </b>– לרוממות;<b> וְהַשִּׂגּוּב </b>– והרוממות האצילית;<b> מַשְּׂאַת </b>– שאיפת;<b> לְהִסָּפְגָה </b>– לקליטה, לחיבור;<b> הָעֹצֶם </b>– האובייקט;<b> הַהַבְטָאָה </b>– הביטוי;<b> כזב </b>– שקר;<b> פדות </b>– הצלה;<b> הַנִּכְסֶפֶת </b>– המבוקשת; <b>וְהַמָּנוֹס </b>– והבריחה.

<b>בִּקְטַנּוּת הַדַּעַת מוּנָח אֶרֶס פְּנִימִי, שֶׁנִּדְמֶה עַל יָדוֹ, שֶׁכָּל הִתְנַתְּקוּת מִן הַחוֹל אֶל הַקֹּדֶשׁ הִיא דְחִיָּה מִישׁוּת אֶל אֶפְסִיּוּת </b>– מתוך צרות אופקים אישיותית מתעוררת מחשבה הרסנית שהמציאות הממשית הבלעדית היא העולם הגשמי ("חול"), ואילו העולם הרוחני ("קודש") הוא הזיה ודמיון; והמעבר ("הנתקה") בין חיי חול לחיי קודש הוא חלילה מעבר מעולם של קיימות לעולם של שיממון. <b>וְאַף עַל פִּי שֶׁהַהוֹדָאָה הַחִיצוֹנָה מְנֻגֶּדֶת לָזֶה מִצַּד קַבָּלַת הָאֱמוּנָה, שֶׁמְּסַעֶדֶת אֶת כָּל כּוֹשֵׁל, גַּם הַנִּשְׁפָּל בִּקְטַנּוּת </b>– ולמרות שאדם דתי לא יודה בכך בפירוש כלפי חוץ (כי חונך באופן אמוני שאמור לשמש כמשענת גם בעת נפילה  רוחנית), <b>בְּכָל זֹאת בְּעַצְמִיּוּתָהּ שֶׁל הַהַכָּרָה חָסֵר זֶה הַיְּסוֹד הַמֵּאִיר, הַמַּזְהִיר אֶת נִשְׁמַת הָאָדָם בְּתוֹכִיּוּתָהּ, שֶׁעַל יָדוֹ הַנְּשָׁמָה טְבוּעָה כֻּלָּהּ בְּהַכָּרָתָהּ הָעֶלְיוֹנָה </b>– גם באדם כזה חסרה לעיתים ההפנמה הנשמתית העליונה,<b> שֶׁכָּל הִתְנַתְּקוּת מִן הַחוֹל אֶל הַקֹּדֶשׁ הִיא בְּרִיחָה מֵחֻרְבָּן וְאֶפְסִיּוּת אֶל הַיִּשּׁוּב הַמִּלּוּי וְהַיִּשׁוּת הַכַּבִּירָה וְהָאֵיתָנָה, אֶל חַיֵּי הַחַיִּים בְּעֹצֶם מְקוֹרִיּוּתָם, וְהַזְרָמַת שִׁפְעָתָם הַהוֹמִיָּה, מְלֵאַת הַמְּנוּחָה וְהָעֹז </b>
– שהמעבר בין חיי חול לחיי קודש הוא בדיוק הפוך מהדעה הרווחת: זהו המעבר בין ריקנות ותלישות לעוצמת חיים סוערת והרמונית. באדם מעין זה חסרה התובנה הברורה, שדווקא התורה והעולם הרוחני הם המציאות האמיתית, ואילו העולם הזה חולף וארעי. הפנמה של הרעיון הנ"ל מתבטאת למשל ביחסו של האדם אל התפילה: <b>מִתּוֹךְ הַכָּרַת הַגֹּדֶל הַזֶּה בְּהוֹד תֵּאוּרָיו הַנִּצְחִיִּים שֶׁאֵינָם פּוֹסְקִים</b> של עולם הקודש,<b> מִתְגַּדֶּלֶת הַתְּפִלָּה בְּתָכְנֻתָהּ, וּמוֹצְאָהּ הִיא אֶת מַטַּרְתָּהּ בְּבִטּוּיָהּ, וְגִלּוּי חַיֶּיהָ</b> – כשאדם מכיר היטב את ממשותו של עולם הרוח, על תיאוריו השונים, הוא משתוקק לבטא זאת במלל התפילה;<b> הִתְמַלְּאוּת הַמַּאֲוַיִּם נַעֲשֶׂה לְדָבָר נִטְפָּל</b> – ההוצאה לפועל של הכיסופים הרוחניים הופכת להיות עיקר התפילה, ואילו מילוי הבקשות החומריות שנאמרות בה תופס מקום זניח (הוא רק הטריגר להתעוררות הרצון לתפילה); כדברי הפסוק: "<b>כְּמוֹ חֵלֶב וָדֶשֶׁן תִּשְׂבַּע נַפְשִׁי וְשִׂפְתֵי רְנָנוֹת יְהַלֶּל פִּי</b>" – הרינון וההלל הנאמרים בשפתיים בעת התפילה מביאים לעונג נפשי אדיר. <b>נְקֻדַּת הַיֵּשׁוּת, הָעוֹלָמִית הַכְּלָלִית, וּנְקֻדַּת הַיֵּשׁ הַנִּשְׁמָתִית שֶׁל הָאָדָם הָעוֹלָמִי, אַחַת הִיא</b> – נשמת האדם הפרטית היא שיקוף לנשמת המציאות הכללית, ולכן <b>הַהֶבְדֵּל שֶׁבֵּין הַכָּרַת הָעוֹלָם בְּתוֹר חִזָּיוֹן רֵיק, צִלְלֵי צְבָעִים וְצִלִּילֵי קוֹלוֹת מַתְעִים, וּבֵין הַכָּרָתוֹ בְּעֹמֶק הַמִּלּוּי וְהַיֵּשׁוּת הַהֹוִיתִית, תָּלוּי בְּגֹדֶל הָעֲלִיָּה הָעַצְמוּתִית שֶׁל הַנְּשָׁמָה, שֶׁהִיא בַּעֲלִיָּתָהּ עוֹלָה וְכָל הָעוֹלָמִים עוֹלִים עִמָּהּ, מֵעֹמֶק הַתֹּהוּ וְהָאֶפְסִיּוּת לְרוּם הַבִּנְיָן וְהַיֵּשׁוּת הַמֻּחְלֶטֶת</b> – מכיוון שיש קשר בין נשמת האדם לבין נשמת המציאות, הרי שנקודת מבטו של אדם על מציאות תלויה בהעמקה של עולמו הרוחני: ככל שיעמיק יותר כך יביט על האובייקטים במציאות לא רק כצבעים וצלילים נוצצים אך חלולים – אלא יזהה את הרצון האלוהי העומד מאחוריהם; וכך יעלה כל אובייקט משפל הריקנות אל הקיימות הנצחית. <b>אוֹר הַדַּעַת, הַפּוֹעֵל, הַיּוֹצֵר וְהַמְּחַיֶּה, כְּשֶׁהוּא נִשְׁאָב בַּמַּהוּת, כְּבָר יֵשׁ לוֹ עֶמְדָּה עַצְמוּתִית</b> – כאשר מעמיקים בחוכמת התורה הרי מתחברים ומתכללים במשמעות הפנימית של היש, ובכך חושפים את נקודת האמת העצמית הגנוזה בו. ואז מתברר ש<b>הַיְּצִירָה אֵינָהּ חִזָּיוֹן שָׁוְא, כִּי אִם פְּעֻלָּה וּמְצִיאוּת מֻוחְלֶטֶת</b> – מתברר לאדם שהיצירה העולמית אינה רק שקר וזיוף אלא חלק מהמוחלטות האלוהית;<b> חָזוֹן הָעוֹלָם בְּתוֹר פְּעֻלָּה יְצִירָתִית, שֶׁהָאָדָם אָחוּז בּוֹ כֻּלּוֹ, הֲרֵי הוּא נוֹתֵן לוֹ אֶת עֶרְכֵי הַגֹּדֶל וְהַשִּׂגּוּב כֻּלָּם, לוֹ וְלָעוֹלָמִים כֻּלָּם</b> – בעת שהאדם מחובר לנקודת המבט הרואה בעולם מימוש של היצירה האלוהית, הרי הוא מסוגל להעניק לכל פעולה את המשמעות הערכית שלה. <b>וְכַאֲשֶׁר נַעֲמִיק בַּדָּבָר, נִמְצָא, שֶׁכָּל מַשְׂאַת נֶפֶשׁ חִיצוֹנָה, כָּל חַכְמֵי הַגּוֹיִם וְכָל מַלְכוּתָם, כָּל מַה שֶּׁהוּא עוֹמֵד בְּהַכָּרָתוֹ וְעֹמֶק חֶשְׁקַת עַצְמִיּוּתוֹ מִחוּץ לְהַהִסָּפְגָה שֶׁל הָעֹצֶם, הָאוֹר הַמָּלֵא כֹּל, הַמְּרוֹמֵם מִכֹּל, מְקוֹר אוֹר עֶלְיוֹן, אֲשֶׁר תַּחְתִּית הַדְּרָגָתוֹ הִיא הַהַבְטָאָה שֶׁל אוֹר אֵין סוֹף, הוּא הַכֹּל בֶּאֱמֶת חִזָּיוֹן שָׁוְא, וּמִקְסַם כָּזָב</b> – אם נבין היטיב את מה שנאמר כאן, יתברר לנו שכל פעולה חומרית עולמית, גם הדרמטית ביותר, כאשר אינה מחוברת ("ספוגה") למשמעות העצמית ("העוצם") האלוהית (שהגילוי הכי תחתון שלה הוא מה שאנו מכנים "אור אין סוף") – אין לה שום משמעות;<b> שֶׁאֵין פְּדוּת לְאָדָם מִמֶּנּוּ כִּי אִם בְּרִיחָה מֻוחְלֶטֶת מִכָּל מַשָּׂא שֶׁל יֵשׁוּת כּוֹזֵבָה, כְּדֵי לָבוֹא לַהֲמָנוּחָה הַנִּכְסֶפֶת שֶׁל הָאֶפְסִיּוּת הָאֲמִתִּית</b> – ולא ניתן להימלט מריקנות זו אלא בניתוק מכל ממשות שקרית, והתבטלות אל עולם הרוח הנצחי, האין סופי. <b>וְהַמָּנוֹס אֶל הַיֵּשׁוּת הָאֲמִתִּית, אֶל הַחַיִּים בִּמְנוּחַת הָאֱמֶת שֶׁלָּהֶם, אֵינוֹ כִּי אִם בְּעֹמֶק עֶלְיוֹנוּת זוֹ, שֶׁאֱמוּנַת יִשְׂרָאֵל, רוּחוֹ, נִשְׁמָתוֹ, שְׁאִיפָתוֹ, מַדָּעוֹ, וְכָל תִּקְוָתוֹ, וְכָל תִּקְוַת עוֹלָמִים בּוֹ נְתוּנָה</b> – וריצה זו אל החיים האלוהיים, היא רק בחיבור למורשת הישראלית; וכל תקוות העולם תלויה בכך. "<b>כָּל הַגּוֹיִם כְּאַיִן נֶגְדּוֹ, מֵאֶפֶס וָתֹהוּ נֶחְשְׁבוּ לוֹ</b>" – אין מציאות לשום מפעל עולמי המנוגד לשלמות האלוהית; "<b>וְאַךְ בְּךָ אֵל וְאֵין עוֹד וְאֵין מִבַּלְעָדַי מוֹשִׁיעַ</b>" – רק בחיבור למשמעות האלוהית מצויה התשועה; "<b>וְאָשִׂם דְּבָרַי בְּפִיךָ וּבְצֵל יָדִי כִּסִּיתִיךָ, לִנְטֹעַ שָׁמַיִם וְלִיסֹד אָרֶץ, וְלֵאמֹר לְצִיּוֹן עַמִּי אָתָּה. לְהַנְחִיל אֹהֲבַי יֵשׁ וְאֹצְרֹתֵיהֶם אֲמַלֵּא</b>" – בדברי התורה שהושמו בפיהם של ישראל ומשמשים כצל וכיסוי להם – צד החול של ישראל ("ציון") הופך להיות קודש ("עמו" של אלוהים), המציאות מתייסדת ומתמלאת.

<b>טֶזְבֶּנִין הַקֹּדֶשׁמַהוּ הַדָּבָר הַנּוֹטֵל אֶת טַעַם הַחַיִּים מֵהֶהָגִיוֹן הָעֶלְיוֹן, מַהוּ הָעִנְיָן הַמַּרְעִיל אֶת הַנְּפָשׁוֹת, שֶׁלֹּא יָחוּשׁוּ אֶת נֹעַם הַקֹּדֶשׁ, אֶת אוֹר ד', וְלֹא יְבַסְּסוּ אֶת כָּל מַעֲשֵׂיהֶם וּשְׁאִיפוֹת חַיֵּיהֶם עַל פִּיו, רַק אוֹתוֹ הַדִּמְיוֹן הַמַּתְעֶה, הַמַּרְאֶה אֶת הוֹד הָאֲצִילוּת בְּצוּרָה שׁוֹמֵמָה, וְאֶת כָּל הַמְּהוּמָה שֶׁבַּחַיִּים בְּצוּרָה מְיֻשֶּׁבֶת וּבְנוּיָה, מַה שֶּׁהוּא הַשֶּׁקֶר הַיּוֹתֵר מְסֹאָב שֶׁבָּעוֹלָם. אָכֵן זֹאת הִיא עֲבוֹדָתָם הַקְּדוֹשָׁה שֶׁל אַנְשֵׁי לֵב, לַחֲשׂוֹף תָּמִיד בְּלֹא הֶרֶף אֶת הַמַּעְיָן הָרוּחָנִי, לָחוּשׁ בַּלֵּב פְּנִימָה וּלְגַלּוֹת לַאֲחֵרִים אֶת הַהוֹד וְאֶת הֶהָדָר, אֶת הָעֹז וְאֶת הַהֹוִיָּה הָאֵיתָנָה וְהַמְּבֻנָּה שֶׁל הַחַיִּים הָאֲצִילִיִּים, אֲשֶׁר מְקוֹר חַיֵּיהֶם הוּא אוֹר הַקֹּדֶשׁ, הַמִּתְרַפֵּק עַל הָאַהֲבָה הָעֶלְיוֹנָה, אַהֲבַת ד', בְּזִיו טָהֳרָתָהּ וְעָצְמַת אוֹרָהּ. מִתּוֹךְ הַכָּרָה זוֹ נְגוֹהוֹת יָצְאוּ, וְהַחַיִּים יִטְהָרוּ, וְהָאוּמָּה בִּכְלָלָהּ תַּכִּיר אֶת מַטַּרְתָּהּ, אֶת רָז מִלְחֲמוֹתֶיהָ בְּכָל יְמֵי הַתּוֹלָדָה הָאֲרֻכָּה וְהַמְּסֻבֶּכֶת שֶׁלָּהּ. אָז תַּכִּיר וְתֵדַע, כִּי עַל קַו הַנְּבוּאָה, עַל מִשְׁקַל רוּחַ הַקֹּדֶשׁ, וְעַל בְּסִיס הַחַיִּים שֶׁל תּוֹרַת אֵל חַי, בְּכָל דְּרָכֶיהָ וּמַעֲשֶׂיהָ, בְּכָל חַיֵּי הַיָּחִיד וְהַצִּבּוּר שֶׁלָּהּ, בְּכָל הַשְׁקָפוֹת עוֹלָם שֶׁלָּהּ, אַךְ בָּהֶם תִּמְצָא אֶשְׁרָה, וְעַל יָדָם תַּעֲמִיד אֶת יְסוֹדוֹת תְּחִיָּתָהּ, וְכוֹנְנִיּוֹת מוֹסְדֵי שׁוּבָהּ אֶל אַרְצָהּ וְאֶל תִּקּוּן לְאֻמִּיּוּתָהּ.הַמַּתְעֶה</b> – המבלבל;<b> שׁוֹמֵמָה</b> – משעממת, ריקה;<b> מְסֹאָב</b> – מושחת;<b> הַהֹוִיָּה</b> – המציאות;<b> וְהַמְּבֻנָּה</b> – והמבוססת;<b> הָאֲצִילִיִּים</b> – הרוחניים;<b> נְגוֹהוֹת</b> – אורות;<b> רָז</b> – סוד, הטעם הפנימי;<b> הַתּוֹלָדָה</b> – ההיסטוריה;<b> קַו</b>
– בסיס, מסגרת;<b> וְכוֹנְנִיּוּת מוֹסְדֵי שֻׁבָה </b>– יציבות המוסדות הציונים (שמשיבים את האומה לארצה). 

<b>מַהוּ הַדָּבָר הַנּוֹטֵל אֶת טַעַם הַחַיִּים מֵהֶהָגִּיוֹן הָעֶלְיוֹן, מַהוּ הָעִנְיָן הַמַּרְעִיל אֶת הַנְּפָשׁוֹת, שֶׁלֹּא יָחוּשׁוּ אֶת נֹעַם הַקֹּדֶשׁ, אֶת אוֹר ד', וְלֹא יְבַסְּסוּ אֶת כָּל מַעֲשֵׂיהֶם וּשְׁאִיפוֹת חַיֵּיהֶם עַל פִּיו </b>– מה גורם לבני אדם להשקיע את חייהם בהבל וריק ולא בחיי משמעות וקדושה?<b> רַק אוֹתוֹ הַדִּמָּיוֹן הַמַּתְעֶה, הַמַּרְאֶה אֶת הוֹד הָאֲצִילוּת בְּצוּרָה שׁוֹמֵמָה, וְאֶת כָּל הַמְּהוּמָה שֶׁבַּחַיִּים בְּצוּרָה מְיֻשֶּׁבֶת וּבְנוּיָה, מַה שֶּׁהוּא הַשֶּׁקֶר הַיּוֹתֵר מְסֹאָב שֶׁבָּעוֹלָם </b>– רק הדמיון המבולבל שמשלה עצמו שעוצמות החיים מצויות דווקא בחיי החומר, ואילו חיי הרוח הם שוממים; זהו השקר המושחת ביותר בעולם. <b>אָכֵן זֹאת הִיא עֲבוֹדָתָם הַקְּדוֹשָׁה שֶׁל אַנְשֵׁי לֵב, לַחְשֹׂף תָּמִיד בְּלֹא הֶרֶף אֶת הַמַּעְיָן הָרוּחָנִי, לָחוּשׁ בַּלֵּב פְּנִימָה וּלְגַלּוֹת לַאֲחֵרִים אֶת הַהוֹד וְאֶת הֶהָדָר, אֶת הָעֹז וְאֶת הַהֹוְיָה הָאֵיתָנָה וְהַמְּבֻנָּה שֶׁל הַחַיִּים הָאֲצִילִיִּים, אֲשֶׁר מְקוֹר חַיֵּיהֶם הוּא אוֹר הַקֹּדֶשׁ, הַמִּתְרַפֵּק עַל הָאַהֲבָה הָעֶלְיוֹנָה, אַהֲבַת ד', בְּזִיו טָהֳרָתָהּ וְעָצְמַת אוֹרָהּ </b>– על הצדיקים לחשוף לעולם שהעוצמה והביסוס של הרוחניות, המחוברת לאור האלוהי האינסופי, הם המעניקים את השמחה והיציבות לחיים. <b>מִתּוֹךְ הַכָּרָה זוֹ נְגוֹהוֹת יֵצְאוּ, וְהַחַיִּים יִטְהָרוּ, וְהָאוּמָּה בִּכְלָלָהּ תַּכִּיר אֶת מְטָרָתָהּ, אֶת רָז מִלְחֲמוֹתֶיהָ בְּכָל יְמֵי הַתּוֹלָדָה הָאֲרֻכָּה וְהַמְּסֻבֶּכֶת שֶׁלָּהּ </b>– השפעתם של הצדיקים תטהר את התרבות האנושית ואת חיי החברה. האדם יפסיק לרדוף אחרי כסף וכבוד וישוב אל אושרו הפנימי. עם ישראל יבין אז את פשר המאבקים האדירים שניהל בהיסטוריה העקובה מדם שלו למען קידום הרוחניות בעולם. <b>אָז תַּכִּיר וְתֵדַע, כִּי עַל קַו הַנְּבוּאָה, עַל מִשְׁקַל רוּחַ הַקֹּדֶשׁ, וְעַל בְּסִיס הַחַיִּים שֶׁל תּוֹרַת אֵל חַי, בְּכָל דְּרָכֶיהָ וּמַעֲשֶׂיהָ, בְּכֹל חַיֵּי הַיָּחִיד וְהַצִּבּוּר שֶׁלָּהּ, בְּכָל הַשְׁקָפוֹת עוֹלָם שֶׁלָּהּ, אַךְ בָּהֶם תִּמְצָא אֻשְׁרָהּ, וְעַל יָדָם תַּעֲמִיד אֶת יְסוֹדוֹת תְּחִיָּתָהּ, וְכוֹנְנִיּוּת מוֹסְדֵי שֻׁבָהּ אֶל אַרְצָהּ וְאֶל תִּקּוּן לְאוּמִיּוּתָהּ </b>– עם ישראל יכיר שדווקא בחיבור למסגרת הנבואית ורוח הקודש והתורה, בחיי הפרט והכלל, בכל התכנים הישראלים – נמצא את אושרנו ונבסס עליו את מהלך שיבת ציון. 


<b>יזְעֹם הַקֹּדֶשׁ וְהֶחֱלִישׁ עוֹלָם שֶׁל חוֹל, וְעוֹלָם שֶׁל קֹדֶשׁ, עוֹלָמִים שֶׁל חוֹל וְעוֹלָמִים שֶׁל קֹדֶשׁ, הָעוֹלָמִים סוֹתְרִים זֶה אֶת זֶה. </b>כמובן הסתירה היא סוביקטיבית. האדם בהשגתו המצומצמת אינו יכול לפשר בין הקודש ובין החול, ואינו יכול להשוות את סתירותיהן, והן אמנם מיושבות ברום עולם, במכון קודש הקודשים.סוביקטיבית – אנושית;<b> לְפַשֵּׁר </b>– לאזן;<b> בְּרוּם עוֹלָם </b>– במדרגה הרוממה.

<b>יֵשׁ עוֹלָם שֶׁל חוֹל, וְעוֹלָם שֶׁל קֹדֶשׁ, עוֹלָמִים שֶׁל חוֹל וְעוֹלָמִים שֶׁל קֹדֶשׁ </b>– בחיינו אנו צריכים להבחין בין ערכים שהם מיועדים ('מקודשים') למטרה כשלעצמם, לבין ערכים שהם רק אמצעי שעליו יש 'לחול' מדרגה נוספת. תורה ומצוות לדוגמה הם עולמות קודש; צרכי כלכלה, ביטחון, רפואה וכדומה הם עולמות של חול. <b>הָעוֹלָמִים </b>לכאורה <b>סוֹתְרִים זֶה אֶת זֶה </b>– במבט ראשוני נדמה שככל שאדם עוסק יותר בערכי קודש כך הוא מתרחק מערכי החול, ולהיפך. <b>כַּמּוּבָן הַסְּתִירָה הִיא סוּבְּיֶקְטִיבִית </b>– הסתירה בין העולמות היא רק מצד מבטו האנושי של האדם; <b>הָאָדָם בַּהַשָּׂגָתוֹ הַמְּצֻמְצֶמֶת אֵינוֹ יָכוֹל לְפַשֵּׁר בֵּין הַקֹּדֶשׁ וּבֵין הַחוֹל, וְאֵינוֹ יָכוֹל לְהַשְׁווֹת אֶת סְתִירוֹתֵיהֶן, וְהֵן אָמְנָם מְיֻשָּׁבוֹת בְּרוּם עוֹלָם, בִּמְכוֹן קֹדֶשׁ הַקֳּדָשִׁים </b>– האדם, מטבעו האנושי, מוצא עצמו קרוע בין העולמות, אך הדבק בה' באמת, מחובר למדרגה עליונה המכונה "קודש הקודשים", שבה יש מקום גם לקודש וגם לחול; גם לאמצעי וגם למטרה. 

<b>יְחַהֲרָמַת הַחוֹל לַקֹּדֶשׁכְּשֶׁיּוֹצְאִים מֵעוֹלָם הַקֹּדֶשׁ אֶל הַחוֹל, אוֹ לְהֵיפֶךְ, בְּלֹא הַדְרָגָה, מִתְאָרֵעַ לַנְּשָׁמָה מַה שֶּׁמִּתְאָרֵעַ לַגּוּף וְחוּשָׁיו כְּשֶׁהֵם יוֹצְאִים מִן הַהֵיפּוּךְ אֶל הַהֵיפּוּךְ, מֵאֲפֵלָה לְאוֹרָה, מֵחַמָּה לְצִנָּה, צַעַר וְלִפְעָמִים גַּם נֶזֶק. שְׁתֵּי הֲגָנוֹת יֵשְׁנָן נֶגֶד הֶיזֵּק זֶה, אוֹ לְסַדֵּר אֶת הַיְּצִיאָה בְּהַדְרָגָה מִקֹּדֶשׁ עֶלְיוֹן לְקֹדֶשׁ תַּחְתּוֹן מִמֶּנּוּ, וְכֵן הַלְּאָה, עַד שֶׁבָּאִים אֶל הַתֹּכֶן שֶׁל חוֹל, זֹאת הִיא מִדַּת כָּל אָדָם. אֲבָל עוֹד מַדְרֵגָה יוֹתֵר עֶלְיוֹנָה נִמְצֵאת, וְהִיא הֲרָמַת כָּל הַחוֹל כֻּלּוֹ אֶל הַקֹּדֶשׁ. זֹאת הִיא מִדַּת הַמְּעֻלִּים שֶׁבַּצַּדִּיקִים, וְהַמִּדָּה הַצְּפוּיָה לָעוֹלָם בְּעָתִידוֹ הַנִּשְׂגָּב, "בַּיּוֹם הַהוּא יִהְיֶה עַל מְצִלּוֹת הַסּוּס קֹדֶשׁ לַד'" (זכריה יד, כ).מִתְאָרֵעַ </b>– מתרחש;<b> מֵחַמָּה לְצִנָּה </b>– מחום לקור;<b> בְּהַדְרָגָה </b>– בהדרגתיות;<b> הַנִּשְׂגָּב </b>– המרומם, העליון.

<b>כְּשֶׁיּוֹצְאִים מֵעוֹלָם הַקֹּדֶשׁ אֶל הַחוֹל, אוֹ לְהֵיפֶךְ, בְּלֹא הַדְרָגָה, מִתְאָרֵעַ לַנְּשָׁמָה מַה שֶּׁמִּתְאָרֵעַ לַגּוּף וְחוּשָׁיו כְּשֶׁהֵם יוֹצְאִים מִן הַהֵיפּוּךְ אֶל הַהֵיפּוּךְ, מֵאֲפֵלָה לְאוֹרָה, מֵחַמָּה לְצִנָּה, צַעַר וְלִפְעָמִים גַּם נֶזֶק </b>– כשם שלגוף האדם נגרם צער, ולעיתים נזק ממשי, ממעברים קיצוניים בין חושך לאור ומחום לקור – כך מעבר קיצוני מידי וללא הדרגה בין עולם הקודש לעולם החול ולהיפך, עלול לאבד את שיווי המשקל הרוחני. כיצד ניתן להתמודד עם משבר זה? <b>שְׁתֵּי הֲגָנוֹת יֵשְׁנָן נֶגֶד הֶיזֵּק זֶה, אוֹ לְסַדֵּר אֶת הַיְּצִיאָה בְּהַדְרָגָה מִקֹּדֶשׁ עֶלְיוֹן לְקֹדֶשׁ תַּחְתּוֹן מִמֶּנּוּ, וְכֵן הַלְּאָה, עַד שֶׁבָּאִים אֶל הַתֹּכֶן שֶׁל חוֹל, זֹאת הִיא מִדַּת כָּל אָדָם </b>– האפשרות הראשונה והמקובלת להתמודדות עם בעיה זו היא הסתגלות איטית וחשיפה הדרגתית לעולם המנוגד. <b>אֲבָל עוֹד מַדְרֵגָה יוֹתֵר עֶלְיוֹנָה נִמְצֵאת, וְהִיא הֲרָמַת כָּל הַחוֹל כֻּלּוֹ אֶל הַקֹּדֶשׁ </b>– האפשרות השנייה היא מדרגת האנשים הגדולים מצליחים למצוא בכל מעשה ועניין משמעות נשגבה; במצב זה אין כלל סתירה בין העולמות, וממילא אין משבר; <b>זֹאת הִיא מִדַּת הַמְּעֻלִּים שֶׁבַּצַּדִּיקִים, וְהַמִּדָּה הַצְּפוּיָה לָעוֹלָם בְּעָתִידוֹ הַנִּשְׂגָּב </b>– ככל שהאנושות מתקדמת היא צועדת למקום מתוקן יותר בו גם החול יקבל משמעות נצחית. על כך נאמר: <b>"בַּיּוֹם הַהוּא יִהְיֶה עַל מְצִלּוֹת הַסּוּס קֹדֶשׁ לַד'" </b>– על תכשיטי הסוס, הכוח הטבעי והגס, יוטבע שם ה'; כלומר כוחות החול הגסים יקבלו בעתיד משמעות וקדושה. 


<b>יְטַהִתְעַלּוּת הַכֹּל לַקֹּדֶשׁהַהֶבְדֵּלִים הֵם בִּכְלַל הַיְּצִירָה. </b>ההבדל בין קודש לחול, עובדות הן, טשטוש צורתם הוא חורבן. ההתעמקות בהבנה והרגשה בענין הבדל זה הוא מקור לפרי רוח מרובה. אמנם אחרי כל אלה משיגים בדעה ברורה, שכל אלה הם דברים עוברים, וההתעלות של הכל לקודש, ולאחוה, להשויה ולעדינות, הוא הרעיון הנצחי, החי תמיד בכל רוח נדיבה, והזהירות של ההבדלות הנם דברים שוטפים ועוברים, נובעים מחיי שעה. הרעיון הכללי של ההשויה, שהוא יסוד טובת הלב ואהבת הבריות הזכה, הולך הוא במערכי הרזים בהעלאת הניצוצות, המפוזרות בכל עמקי הקליפות, וברעיון הגדול של התהפכות הכל לקדושה גמורה ומוחלטת, על ידי עבודה הדרגית שאינה פוסקת, של חסד, שלום, משפט, אמת ורחמים.<b>לִפְרִי רוּחַ </b>– ליצירה רוחנית;<b> לְהַשְׁווָיָה </b>
– לאחדות, לחיבור;<b> הַזַּכָּה</b> – הַטְּהוֹרָה;<b> הָרָזִים</b> – הַסּוֹדוֹת;<b> הַקְּלִיפּוֹת</b> – הַצְּדָדִים הַשְּׁלִילִיִּים;<b> הַדְּרָגִית</b> – הַדְּרָגָתִית.

<b>הַהֶבְדֵּלִים הֵם בִּכְלַל הַיְצִירָה</b> – עַל מְנָת לִיצֹר יְצִירָה אֲמִתִּית בָּעוֹלָם יֵשׁ לְחַדֵּד אֶת הַיִּחוּדִיּוּת שֶׁל כָּל כֹּחַ בַּמְּצִיאוּת.<b> הַהֶבְדֵּל בֵּין קֹדֶשׁ לְחוֹל, עֻבְדּוֹת הֵן, טִשְׁטוּשׁ צוּרָתָם הוּא חֻרְבָּן</b> – הַהֶבְדֵּלִים בֵּין הַכֹּחוֹת שֶׁהֵם רַק אֶמְצָעִיִּים וַעֲלֵיהֶם צְרִיכָה לַחֹל קוֹמָה נוֹסֶפֶת ("חוֹל"), לְבֵין הַכֹּחוֹת שֶׁמֻּקְדָּשִׁים לְמַטָּרָה בִּפְנֵי עַצְמָהּ ("קֹדֶשׁ") – הֵם עֻבְדָּה אוֹבְּיֶקְטִיבִית. בְּמִידָה וְנִטַּשְׁטֵשׁ בֵּינֵיהֶם: לְדֻגְמָה, נִתֵּן לַאֲכִילָה וְלִשְׁתִיָּה עֵרֶךְ בִּפְנֵי עַצְמָן, וּלְחִלּוּפִין נִתְיַחֵס לְלִמּוּד הַתּוֹרָה כְּאֶמְצָעִי לְפִתּוּחַ אִינְטֶלֶקְטוּאָלִי – זֶהוּ חֻרְבַּן הָעוֹלָם.<b> הַהִתְעַמְּקוּת בְּהֲבָנָה וְהַרְגָּשָׁה בְּעִנְיַן הֶבְדֵּל זֶה הוּא מָקוֹר לִפְרִי רוּחַ מְרֻבֶּה</b> – הַגְּבוּלוֹת בֵּין הָעוֹלָמוֹת הֵם קַרְקַע פּוֹרִיָּה לִיצִירָה רוּחָנִית בְּסִפְרוּת, בְּעִיּוּן וּבְשִׁירָה.<b> אָמְנָם אַחֲרֵי כָּל אֵלֶּה מַשִּׂיגִים בְּדֵעָה בְרוּרָה, שֶׁכָּל אֵלֶּה הֵם דְּבָרִים עוֹבְרִים, וְהַהִתְעַלּוּת שֶׁל הַכֹּל לְקֹדֶשׁ, וּלְאַחֲוָה, לְהַשְׁוָיָה וְלַעֲדִינוּת, הוּא הָרַעְיוֹן הַנִּצְחִי, הַחַי תָּמִיד בְּכָל רוּחַ נְדִיבָה, וְהַזְּהִירוּת שֶׁל הַהֶבְדֵּלוּת הֵנָּם דְּבָרִים שׁוֹטְפִים וְעוֹבְרִים, נוֹבְעִים מֵחַיֵּי שָׁעָה</b> – אַחֲרֵי הַבֵּרוּר הָרִאשׁוֹנִי שֶׁל הַגְּבוּלוֹת בֵּין הַקֹּדֶשׁ וְהַחוֹל נִתָּן לְהִתְרוֹמֵם לַהֲבָנָה עֲמוּקָּה יוֹתֵר שֶׁהַהֶבְדֵּלִים הַלָּלוּ הֵם רַק תּוֹצָר שֶׁל חַיֵּי הַהֹוֶה שֶׁלָּנוּ; אוּלָם בְּמַבָּט עֲתִידִי נִתָּן לְזַהוֹת בְּכָל פְּעֻלָּה, גַּם זוֹ הַנִּרְאֵית כְּטֶכְנִית וְשׁוּלִית, מַשְׁמָעוּת נִצְחִית טְהוֹרָה. כָּךְ מַעֲלִים וּמַשְׁוִים אֶת חַיֵּי הַחוֹל לַעֲדִינוּת שֶׁל הַקֹּדֶשׁ.<b> הָרַעְיוֹן הַכְּלָלִי שֶׁל הַהַשְׁוָיָה, שֶׁהוּא יְסוֹד טוּבַת הַלֵּב וְאַהֲבַת הַבְּרִיּוֹת הַזַּכָּה, הוֹלֵךְ הוּא בְּמַעֲרְכֵי הָרָזִים בְּהַעֲלָאַת הַנִּיצוֹצוֹת, הַמְּפֻזָּרוֹת בְּכָל עָמְקֵי הַקְּלִיפּוֹת, וּבָרַעְיוֹן הַגָּדוֹל שֶׁל הִתְהַפְּכוּת הַכֹּל לִקְדֻשָּׁה גְּמוּרָה וּמֻחְלֶטֶת</b> – מָקוֹר הָרַעְיוֹן שֶׁל הַעֲלָאַת עוֹלָם הַחוֹל לְקֹדֶשׁ מָצוּי בַּעֲבוֹדָתָם שֶׁל הַצַּדִּיקִים, מְלֵאֵי טוּב הַלֵּב וְאַהֲבַת הַבְּרִיּוֹת, שֶׁ"מַּעֲלִים נִיצוֹצוֹת מֵהַקְּלִיפּוֹת", כְּלוֹמַר מוֹצְאִים אֶת הַטּוֹב הַנִּצְחִי בְּתוֹךְ מַעֲטָפוֹת הַשֶּׁקֶר;<b> עַל יְדֵי עֲבוֹדָה הַדְּרָגִית שֶׁאֵינָהּ פּוֹסֶקֶת, שֶׁל חֶסֶד, שָׁלוֹם, מִשְׁפָּט, אֱמֶת וְרַחֲמִים</b> – וְזֹאת בְּאֶמְצָעוּת עֲבוֹדָה הַדְרָגָתִית שֶׁל דּוֹרוֹת רַבִּים שֶׁמּוֹסִיפָה חֶסֶד וְטוֹב לַמְּצִיאוּת.

<b>כִּבְנִיַן הַחוֹל לְקֹדֶשׁאִי אֶפְשָׁר לֹמַר כְּלָל שֶׁתְּהֵי עֵין הַנְּשָׁמָה צָרָה בַּגּוּף, אַף עַל פִּי שֶׁהָעִנְיָנִים שֶׁהֵם שׁוֹאֲפִים אֲלֵיהֶם וּפוֹעֲלִים בָּהֶם וּבוֹנִים אוֹתָם נִרְאִים כִּרְחוֹקִים זֶה מִזֶּה. וְכֵן אִי אֶפְשָׁר שֶׁנִּשְׁמַת הַנְּשָׁמָה, הָרוּחַ הָאֲצִילִי הָעֶלְיוֹן שֶׁהוּא מְחַיֶּה אֶת הַנְּשָׁמָה, תְּהֵי עֵינוֹ צָרָה בַּנְּשָׁמָה, אַף עַל פִּי שֶׁהִיא מֻגְבֶּלֶת וִירוּדָה לְגַבֵּיהּ, כְּמוֹ שֶׁהַגּוּף מֻגְבָּל הוּא וְיָרוּד כְּלַפֵּי הַנְּשָׁמָה. וְכֵן הוּא הַדִּין בְּכָל הַהֹוֶה וּבְכָל הַהַנְהָגָה, הַכְּלָלִית וְהַפְּרָטִית, הָאִישִׁית וְהַצִּבּוּרִית, זֶהוּ דֶּרֶךְ הַחַיִּים. כְּשֶׁרּוֹאִים אָנוּ אֲנָשִׁים מִתְגַּבְּרִים לֶאֱחֹז מַגָּמוֹת גּוּפָנִיּוֹת, אוֹ חִלּוֹנִיּוֹת, וְהֵם עֲסוּקִים בִּבְנִיַן הָאוּמָּה, וְהַתֵּבֵל, וַאֲנוּ מַרְגִּישִׁים, שֶׁיְּסוֹד הַחַיִּים וּמְקוֹר הַהַצְלָחָה נָתוּן הוּא בְּתוֹךְ הַתַּפְקִידִים הָעֶלְיוֹנִים, לֹא בַּבִּנְיָן הַחָמְרִי, כִּי אִם בַּהֲרוּחָנִי, וְלֹא בַּהֲרוּחָנִי הַחִלּוֹנִי, כִּי אִם בְּצִדְדֵי הָעֶלְיוֹנִים הַמְּקֻדָּשִׁים, קֹדֶשׁ הַקָּדָשִׁים, אַל יֵרַע לִבֵּנוּ בְּכָל הַמִּפְעָלִים הַלָּלוּ. אַל נַעֲלִים עַיִן מֵהַצֹּרֶךְ הַגָּדוֹל לְהִתְבַּסְּסוּתָהּ שֶׁל נִשְׁמַת הַנְּשָׁמָה, אֶל הַנְּשָׁמָה וְאֶל הַגּוּף, וְאֶל הִסְתַּדְּרוּתָם הַטּוֹבָה, כְּלוֹמַר הַצֹּרֶךְ שֶׁל הַקְּדֻשָּׁה הָעֶלְיוֹנָה, הָאִידֵאָלִית, הָאֲצִילִית הָאֱלֹהִית, אֶל הַבְּסִיסִים שֶׁל הָרוּחָנִיּוּת הַחִלּוֹנִית, וְזוֹ הָאַחֲרוֹנָה אֶל הַגּוּפָנִיּוּת וְכָל פִּנּוֹתֶיהָ, וּבְהִתְאַחֲדוּת הַכֹּחוֹת כֻּלָּם יִהְיֶה הַבִּנְיָן שָׁלֵם.צָרָה</b> – מִתְנַגֶּדֶת, מְקַנֵּאָה;<b> מֻגְבֶּלֶת</b> – מֻגְבֶּלֶת;<b> וִירוּדָה</b> – וְנִמְצֵאת בְּמַדְרֵגָה נְמוּכָה;<b> הַהֹוֶה</b> – הַמְּצִיאוּת הָעַכְשָׁוִוית;<b> מַגָּמוֹת</b> – מַטָּרוֹת;<b> נַעֲלִים עַיִן</b> – נִתְעַלֵּם;<b> הָאֲצִילִית</b> – הָרוּחָנִית.

<b>אִי אֶפְשָׁר לֹמַר כְּלָל שֶׁתְּהֵי עֵין הַנְּשָׁמָה צָרָה בַּגּוּף, אַף עַל פִּי שֶׁהָעִנְיָנִים שֶׁהֵם שׁוֹאֲפִים אֲלֵיהֶם וּפוֹעֲלִים בָּהֶם וּבוֹנִים אוֹתָם נִרְאִים כִּרְחוֹקִים זֶה מִזֶּה</b> – אַף עַל פִּי שֶׁהַנְּשָׁמָה הָרוּחָנִית הִיא עִקַּר הָאָדָם וְלִכְאוֹרָה יֵשׁ לָהּ מַטָּרָה שׁוֹנָה מִן הַגּוּף, עֲדַיִן אֵין לְזַלְזֵל בַּבְּרִיאוּת הַנַּפְשִׁית וְהַגּוּפָנִית.<b> וְכֵן אִי אֶפְשָׁר שֶׁנִּשְׁמַת הַנְּשָׁמָה, הָרוּחַ הָאֲצִילִי הָעֶלְיוֹן שֶׁהוּא מְחַיֶּה אֶת הַנְּשָׁמָה, תְּהֵי עֵינוֹ צָרָה בַּנְּשָׁמָה, אַף עַל פִּי שֶׁהִיא מֻגְבֶּלֶת וִירוּדָה לְגַבֵּיהּ, כְּמוֹ שֶׁהַגּוּף מֻגְבָּל הוּא וְיָרוּד כְּלַפֵּי הַנְּשָׁמָה</b> – הַדָּבָר נָכוֹן גַּם בְּרְבָדִים עֲמוּקִּים יוֹתֵר: כְּדֻגְמַת הַיַּחַס שֶׁבֵּין הַצַּד הָרוּחָנִי שֶׁבָּאָדָם ("נְשָׁמָה") לְבֵין הַגּוּף שֶׁהוּא יָרוּד מִמֶּנּוּ; כָּךְ יֵשׁנוֹ יַחַס בֵּין הַצַּד הָרוּחָנִי הָעֶלְיוֹן שֶׁבּוֹ הָאָדָם בָּטֵל לַחֲלוּטִין לֵאלֹהוּת הַכְּלָלִית ("נִשְׁמַת הַנְּשָׁמָה") לְבֵין הַצַּד הָרוּחָנִי-חִלּוֹנִי שֶׁמִּתְגַּלֵּם בָּאֹפִי הַפְּרָטִי שֶׁל הָאָדָם ("נְשָׁמָה") שֶׁאַף הוּא יָרוּד לְעֻמַּת "נִשְׁמַת הַנְּשָׁמָה" אוּלָם נִצְרָךְ מֵאַיִן כָּמוֹהוּ.<b> וְכֵן הוּא הַדִּין בְּכָל הַהֹוֶה וּבְכָל הַהַנְהָגָה, הַכְּלָלִית וְהַפְּרָטִית, הָאִישִׁית וְהַצִּבּוּרִית, זֶהוּ דֶּרֶךְ הַחַיִּים</b> – הָעִקָּרוֹן הַנֶּאֱמָר לְעֵיל תָּקֵף בְּכָל דָּבָר וְעִנְיָן: בַּעֲבוֹדָה אִישִׁית, בְּהַנְהָגָה צִבּוּרִית וְעוֹד – אֵין לְזַלְזֵל בְּעֵרָכִים שֶׁנִּרְאִים כִּפְחוּת חֲשׁוּבִים, כִּי גַּם לָהֶם יֵשׁ מַשְׁמָעוּת.<b> כְּשֶׁרּוֹאִים אָנוּ אֲנָשִׁים מִתְגַּבְּרִים לֶאֱחֹז מַגָּמוֹת גּוּפָנִיּוֹת, אוֹ חִלּוֹנִיּוֹת, וְהֵם עֲסוּקִים בִּבְנִיַן הָאוּמָּה, וְהַתֵּבֵל, וַאֲנוּ מַרְגִּישִׁים, שֶׁיְּסוֹד הַחַיִּים וּמְקוֹר הַהַצְלָחָה נָתוּן הוּא בְּתוֹךְ הַתַּפְקִידִים הָעֶלְיוֹנִים, לֹא בַּבִּנְיָן הַחָמְרִי, כִּי אִם בַּהֲרוּחָנִי, וְלֹא בַּהֲרוּחָנִי הַחִלּוֹנִי, כִּי אִם בְּצִדְדֵי הָעֶלְיוֹנִים הַמְּקֻדָּשִׁים, קֹדֶשׁ הַקָּדָשִׁים, אַל יֵרַע לִבֵּנוּ בְּכָל הַמִּפְעָלִים הַלָּלוּ</b> –בְּדוֹרוֹת הָאַחֲרוֹנִים רַבִּים מִיִּשְׂרָאֵל עֲסוּקִים בִּבְנִיַּת הַכֹּחַ הַחָמְרִי שֶׁל עַם יִשְׂרָאֵל, יִשּׁוּב הָאָרֶץ, פִּתּוּחַ הַכַּלְכָּלָה, הַצָּבָא, הַבְּרִיאוּת, הַהַשְׁכָּלָה וְהַמַּדָּע וַאֲפִלּוּ מַדְּעֵי הָרוּחַ הַחִלּוֹנִיִּים. עוֹלָם קֹדֶשׁ נֶעֱזַב לְטוֹבַת הַשְׁקָעָה חָמְרִית וְהַשְׁכָּלָה כְּלָלִית רַחֲבַת הֵיקֵף. לַמְרוֹת שֶׁלֹּא בְּכָךְ טְמוּנָה עָצְמָתָם הָרוּחָנִית שֶׁל יִשְׂרָאֵל אֶלָּא דַּוְקָא בַּתּוֹרָה וּבַעֲבוֹדַת ה', אֵין לָנוּ לְזַלְזֵל חָלִילָה בַּמִּפְעָלִים הַלָּלוּ.<b> אַל נַעֲלִים עַיִן מֵהַצֹּרֶךְ הַגָּדוֹל לְהִתְבַּסְּסוּתָהּ שֶׁל נִשְׁמַת הַנְּשָׁמָה, אֶל הַנְּשָׁמָה וְאֶל הַגּוּף, וְאֶל הִסְתַּדְּרוּתָם הַטּוֹבָה, כְּלוֹמַר הַצֹּרֶךְ שֶׁל הַקְּדֻשָּׁה הָעֶלְיוֹנָה, הָאִידֵאָלִית, הָאֲצִילִית הָאֱלֹהִית, אֶל הַבְּסִיסִים שֶׁל הָרוּחָנִיּוּת הַחִלּוֹנִית, וְזוֹ הָאַחֲרוֹנָה אֶל הַגּוּפָנִיּוּת וְכָל פִּנּוֹתֶיהָ</b> – נִשְׁמַת הַנְּשָׁמָה (הַצַּד הָרוּחָנִי הַכְּלָלִי), הַנְּשָׁמָה (הַצַּד הָרוּחָנִי הַפְּרָטִי-חִלּוֹנִי) וְהַגּוּף, זְקוּקִים זֶה לָזֶה. הַקְּדֻשָּׁה הָעֶלְיוֹנָה אֵינָהּ יְכוֹלָה לְהוֹפִיעַ בָּעוֹלָם בְּצוּרָה מֻפְשֶׁטֶת, אֶלָּא זְקוּקָה לְרוּחָנִיּוּת חִלּוֹנִית בְּשָׁלָב רִאשׁוֹן וּלְמִסְגֶּרֶת גּוּפָנִית בְּשָׁלָב שֵׁנִי. לָכֵן הַהִתְפַּתְּחוּת הַחָמְרִית מְכִינָה מָקוֹם לַנְּשָׁמָה הַגְּדוֹלָה שֶׁל עַם יִשְׂרָאֵל לְהוֹפִיעַ בָּעוֹלָם.<b> וּבְהִתְאַחֲדוּת הַכֹּחוֹת כֻּלָּם יִהְיֶה הַבִּנְיָן שָׁלֵם</b> – רַק בְּשִׁלּוּב הָרוּחַ הַגְּדוֹלָה שֶׁל הַתּוֹרָה, הַהַשְׁכָּלָה הַכְּלָלִית וְהַהִתְפַּתְּחוּת הַחָמְרִית שֶׁל עַם יִשְׂרָאֵל – יִהְיֶה הַתִּקּוּן הַשָּׁלֵם.

<b>כְּאִקְּדֻשָׁה מְחָרֶבֶת וּבוֹנָהיֵשׁ קְדֻשָּׁה בּוֹנָה, וְיֵשׁ קְדֻשָּׁה מְחָרֶבֶת, הַקְּדֻשָּׁה הַבּוֹנָה טוֹבָה גְּלוּי, וְהַמְּחָרֶבֶת טוֹבָה גָּנוּז, מִפְּנֵי שֶׁהִיא מְחָרֶבֶת כְּדֵי לִבְנוֹת מַה שֶּׁהוּא יוֹתֵר נַעֲלֶה מִמַּה שֶּׁכְּבָר בָּנוּי. הַמַּשִּׂיג אֶת סוֹד הַקְּדֻשָּׁה הַמְּחָרֶבֶת יָכוֹל הוּא לְתַקֵּן כַּמָּה נְשָׁמוֹת, וּלְפִי גֹּדֶל הַשָּׂגָתוֹ כָּךְ גָּדוֹל הוּא כֹּחַ תִּקּוּנוֹ. מֵהַקְּדֻשָּׁה הַמְּחָרֶבֶת יוֹצְאִים הַלּוֹחֲמִים הַגְּדוֹלִים, הַמְּבִיאִים אֶת הַבְּרָכָה לָעוֹלָם, מַעֲלַת מֹשֶׁה בַּעַל הַיָּד הַחֲזָקָה, שֶׁשָּׁבַר אֶת הַלּוּחוֹת. מִי שֶׁאֵין נַפְשׁוֹ מְשׁוֹטֶטֶת בַּמֶּרְחָבִים, מִי שֶׁאֵינוֹ דּוֹרֵשׁ אֶת אוֹר הָאֱמֶת וְהַטּוֹב בְּכָל לִבּוֹ, אֵינֶנּוּ סוֹבֵל הֲרִיסוֹת רוּחָנִיּוֹת, אֲבָל אֵין לוֹ גַּם כֵּן בִּנְיָנִים עַצְמִיִּים. הוּא חוֹסֶה בְּצִלָּם שֶׁל הַבִּנְיָנִים הַטִּבְעִיִּים, כְּמוֹ 'הַשְּׁפַנִּים שֶׁהַסְּלָעִים הֵם מַחְסֶה לָהֶם' (עַל פִּי תְּהִלִּים קד, יח). אֲבָל הָאָדָם, מִי שֶׁנִּשְׁמַת אָדָם בְּקִרְבּוֹ, נִשְׁמָתוֹ לֹא תוּכַל לַחֲסוֹת כִּי אִם בְּבִנְיָנִים שֶׁהוּא בּוֹנֶה בַּעֲמָלוֹ הָרוּחָנִי, שֶׁאֵינֶנּוּ פּוֹסֵק תָּמִיד מֵעֲבוֹדָתוֹ הַזְּרִיזָה. לִפְעָמִים הָרַעְיוֹן עוֹלֶה לְמַעְלָה, מִתְאַוּוֹתוֹ בְּעִנְיָנִים רַבֵּי הַכְּלָלוֹת וְהַטֹּהַר, אָז מִתְחַלְּשִׁים בְּיוֹתֵר הָעִנְיָנִים הַשְּׁפָלִים, הַיּוֹתֵר פְּרָטִיִּים, הָאֲחוּזִים בְּמַסָּעֲדֵי הַדִּמְיוֹן, וְהַמִּשְׁפָּטִים הָרְגִילִים, וְכָל חֶלְקֵי הַטּוֹב וְהַקֹּדֶשׁ, שֶׁהָיוּ אֲחוּזִים בָּהֶם, מִתְרוֹפְפִים, וְהָאָדָם נִשְׁאָר מִשְׁתּוֹמֵם, עַד שֶׁיּוּבְרַק לוֹ אוֹר יוֹתֵר בָּהִיר, שֶׁיִּבְנֶה אֶת הֲרִיסָתוֹ הָרוּחָנִית, בִּנְיַן יוֹתֵר נַעֲלֶה, וְיִקַּח גַּם כֵּן אֶת כָּל מַעֲמַקֵּי הַטּוֹב וְהַקֹּדֶשׁ, שֶׁהָיוּ נְתוּנִים בְּתוֹךְ אוֹתָם הָעִנְיָנִים הַשְּׁפָלִים וְהַשִּׁטְחִיִּים, וְיִבְנֶה מֵהֶם עוֹלָם חָדָשׁ, עוֹלָם מָלֵא אוֹר גָּדוֹל.<b>גָּנוּז</b> – נִסְתָּר;<b> חוֹסֶה</b>
– מסתתר;<b> מִתְּאַוָּתוֹ </b>– מרצונו;<b> הַשְּׁפָלִים </b>– הנמוכים;<b> בְּמִסְעֲדֵי </b>– בתמיכת;<b> מִתְרוֹפְפִים </b>– נחלשים;<b> מִשְׁתּוֹמֵם </b>– תמה, שומם.

<b>יֵשׁ קְדֻשָּׁה בוֹנָה, וְיֵשׁ קְדֻשָּׁה מְחָרֶבֶת </b>– לעיתים מופיעה הקדושה בעולם באופן חיובי, בבניין של מפעלים טובים; ולעיתים מופיעה הקדושה בעולם באופן שלילי, בהריסה של דברים שאמורים להיחרב. <b>הַקְּדֻשָּׁה הַבּוֹנָה טוֹבָה גָּלוּי, וְהַמְּחָרֶבֶת טוֹבָה גָּנוּז, מִפְּנֵי שֶׁהִיא מְחָרֶבֶת כְּדֵי לִבְנוֹת מַה שֶּׁהוּא יוֹתֵר נַעֲלֶה מִמַּה שֶּׁכְּבָר בָּנוּי </b>– התועלת של הקדושה הבונה הוא גלוי לעין, אולם גם בקדושה המחרבת גנוזה תועלת, כי היא מאלצת את המציאות להתרומם לגבהים גבוהים יותר ממצבה הנוכחי. <b>הַמַּשִּׂיג אֶת סוֹד הַקְּדֻשָּׁה הַמְּחָרֶבֶת יָכוֹל הוּא לְתַקֵּן כַּמָּה נְשָׁמוֹת, וּלְפִי גֹּדֶל הַשָּׂגָתוֹ כָּךְ גָּדוֹל הוּא כֹּחַ תִּקּוּנוֹ </b>– תלמיד חכם שמסוגל להבין את אלו המחריבים ולרומם אותם להבנה מעמיקה יותר, מסוגל לתת מענה רוחני לאותן הנשמות שעסוקות בחורבן ולברר להן את ייעודן. <b>מֵהַקְּדֻשָּׁה הַמְּחָרֶבֶת יוֹצְאִים הַלּוֹחֲמִים הַגְּדוֹלִים, הַמְּבִיאִים אֶת הַבְּרָכָה לָעוֹלָם, מַעֲלַת מֹשֶׁה בַּעַל הַיָּד הַחֲזָקָה, שֶׁשָּׁבַר אֶת הַלּוּחוֹת </b>– מבעלי הנפשות המחריבות, אלו שלא מסתפקים בסדר העולם כמו שהוא, יוצאים המהפכנים הגדולים, שבסופו של דבר, לאחר הרבה גלגולים, מביאים ברכה לעולם. הדבר דומה לפועלו של משה בשבירת הלוחות הראשונים. לפעמים יש צורך לשנות סדרי עולם שטחיים למען בנייתם מחדש בצורה מעמיקה יותר. <b>מִי שֶׁאֵין נַפְשׁוֹ מְשׁוֹטֶטֶת בַּמֶּרְחָבִים, מִי שֶׁאֵינוֹ דּוֹרֵשׁ אֶת אוֹר הָאֱמֶת וְהַטּוֹב בְּכָל לְבָבוֹ, אֵינֶנּוּ סוֹבֵל הֲרִיסוֹת רוּחָנִיּוֹת, אֲבָל אֵין לוֹ גַּם כֵּן בִּנְיָנִים עַצְמִיִּים. הוּא חוֹסֶה בְּצִלָּם שֶׁל הַבִּנְיָנִים הַטִּבְעִיִּים, כְּמוֹ 'הַשְּׁפַנִּים שֶׁהַסְּלָעִים הֵם מַחְסֶה לָהֶם' </b>– האדם שמקבל כל דבר ללא מחשבה וביקורת, אינו סובל מטלטלות אולם גם אינו מצליח לבנות בניין עצמי; הוא רק מסתמך על מסגרות קיימות כדוגמת שפנים שמסתתרים מאחורי סלעים. <b>אֲבָל הָאָדָם, מִי שֶׁנִּשְׁמַת אָדָם בְּקִרְבּוֹ, נִשְׁמָתוֹ לֹא תוּכַל לַחֲסוֹת כִּי אִם בְּבִנְיָנִים שֶׁהוּא בּוֹנֶה בַּעֲמָלוֹ הָרוּחָנִי, שֶׁאֵינֶנּוּ פּוֹסֵק תָּמִיד מֵעֲבוֹדָתוֹ הַזְּרִיזָה </b>– האדם השלם, לא מקבל דבר כמובן מאיליו, הוא עניו וירא ה' אך גם ביקורתי ומעמיק, ולכן מתאמץ ומשתוקק לבנות בעצמו את החיבור והקשר שלו אל התורה. <b>לִפְעָמִים הָרַעְיוֹן עוֹלֶה לְמַעְלָה, מ</b>תוך <b>תַּאֲוָתוֹ בְּעִנְיָנִים רַבֵּי הַכְּלָלוּת וְהַטֹּהַר, אָז מִתְחַלְּשִׁים בְּיוֹתֵר הָעִנְיָנִים הַשְּׁפָלִים, הַיּוֹתֵר פְּרָטִיִּים, הָאֲחוּזִים בְּמִסְעֲדֵי הַדִּמְיוֹן, וְהַמִּשְׁפָּטִים הָרְגִילִים, וְכָל חֶלְקֵי הַטּוֹב וְהַקֹּדֶשׁ, שֶׁהָיוּ אֲחוּזִים בָּהֶם, מִתְרוֹפְפִים </b>– לעיתים מתוך השאיפה לרוממות רוח ולהעמקה נוצר זלזול בקיום המסגרות השטחיות, שכוחן נובע מתמיכת הדמיון וההרגל, ואזי החוקים שתלויים בהם נחלשים; <b>וְהָאָדָם נִשְׁאָר מִשְׁתּוֹמֵם, עַד שֶׁיֻּבְרַק לוֹ אוֹר יוֹתֵר בָּהִיר, שֶׁיִּבְנֶה אֶת הֲרִיסָתוֹ הָרוּחָנִית, בִּנְיָן יוֹתֵר נַעֲלֶה, וְיִקַּח גַּם כֵּן אֶת כָּל מַעֲמַקֵּי הַטּוֹב וְהַקֹּדֶשׁ, שֶׁהָיוּ נְתוּנִים בְּתוֹךְ אוֹתָם הָעִנְיָנִים הַשְּׁפָלִים וְהַשְּׁטָחִיִּים, וְיִבְנֶה מֵהֶם עוֹלָם חָדָשׁ, עוֹלָם מָלֵא אוֹר גָּדוֹל </b>– במצב כזה, שנדמה שאדם נותר קרח מכאן ומכאן, צריך הוא לבנות בניין רוחני עמוק יותר מתוך המסגרת הקיימת. רק כאשר יבין כיצד בתוך העניינים המעשיים והציוריים של התורה מונחים הרעיונות העמוקים ביותר – ישוב האדם לדבקות אמיתית וטהורה בתורה. 


<b>כִּבְמַעֲרְכוֹת הַקֹּדֶשׁ וְהַחֹמֶרבַּנְטִיּוֹת הַקֹּדֶשׁ שֶׁבָּעוֹלָם, אָנוּ מוֹצְאִים אֶת תְּכוּנַת הַנְּטִיָּה הַמֻּטְבַּעַת בְּטֶבַע הַנֶּפֶשׁ, גַּם בְּצִדְדֵיהָ הַחָמְרִיִּים וְהַשְּׁפָלִים, אֶלָּא שֶׁעַל גַּבֵּיהֶם מִתְגַּלֶּה אוֹר הַנְּטִיָּה הַיּוֹתֵר עֶלְיוֹנָה וַאֲצִילִית. וְכָכָה הוֹלְכִים הֵם הַמִּצְעָדִים, וְ"גָּבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם" (קהלת ה, ז), עַד כְּדֵי הַיִּפְעָה הָאֱלֹהִית, בְּאוֹר פְּנֵי מֶלֶךְ חַיִּים, דִּבְרֵי אֱלֹהִים חַיִּים, אֲשֶׁר לְתוֹרַת חַיִּים, הַנְּטוּעָה בְּעַם הַקֹּדֶשׁ, הָעֹמֵד לְהִתְהַלֵּךְ לִפְנֵי ד' בְּאַרְצוֹת הַחַיִּים. אָז בְּהֶקְשֵׁר הַנּוֹרְמָלִי שֶׁל הַמַּדְרֵגוֹת, הַתְּכוּנָה הַשְּׁפָלָה הַטִּבְעִית, הַמֻּטְבַּעַת בְּטֶבַע הַחָמְרָנִי שֶׁל הָאָדָם, אוֹבֶדֶת הִיא אֶת תְּכוּנָתָהּ, וְהִיא בְּטֵלָה בְּרֹב הָאוֹר הָעֶלְיוֹן שֶׁלְּמַעְלָה מִמֶּנָּה, כְּמִדַּת "שְׁרָגָא בִּטְיהָרָא" (חולין ס, ב), וְכְנֵר לִפְנֵי אֲבוּקָה, וְכִטִּפָּה בַּיָּם הַגָּדוֹל. אָמְנָם מְסַיַּעַת הִיא אוֹתָהּ הַנְּקֻדָּה הַשְּׁפָלָה, הַמֻּטְבַּעַת בַּנֶּפֶשׁ הַתַּחְתּוֹנָה, לְעַזֵּז אֶת עָצְמַת הַקֹּדֶשׁ, בְּרִדְתּוֹ אֶל מַעַרְכוֹת הַחֹמֶר וְחוּשָׁיו, וּפוֹעֶלֶת הִיא בָּזֶה אֶת פְּעֻלָּתָהּ גַּם עַל כָּל אֲצִילוּת הַיִּפְעָה שֶׁהַמִּדּוֹת הָעֶלְיוֹנוֹת יוֹשְׁבוֹת עָלֶיהָ, כְּחַמְרָא דְּיָתִיב עַל דּוּרְדְּיָא, הַמּוֹעִילָה לְקִיּוּמוֹ וְאִמּוּצוֹ. בִּתְכוּנַת הַחַיִּים אֲשֶׁר לְאוּמּוֹת הָעוֹלָם מְקַשְׁקֶשֶׁת הִיא הַנְּקֻדָּה הַטִּבְעִית הַזֹּאת גַּם כֵּן. אֶת צוּרָתָהּ הַיּוֹתֵר מַהֻלֶּמֶת לְנַחֲלַת גּוֹיִם מָצְאָה עַל יְדֵי הַמִּינוּת, שֶׁיָּצְאָה מֵהַלְּאָה לִגְבוּל יִשְׂרָאֵל, לִהְיוֹת לְכֹחַ אֱמוּנִי בְּעַמִּים רַבִּים. אֲבָל כָּאן נִפְרְשָׂה הַדּוּרְדְּיָא מִכָּל יֵין הַלְּבָנוֹן, וְהַנְּקֻדָּה הַחָמְרָנִית בְּתָקְפָּהּ הַיָּרוּד וְהַמְּגֻשָּׁם מוֹצְאָה אֶת בִּטּוּיָהּ בְּהַתְאָמָה לַתֹּכֶן שֶׁל אֱלִילִיּוּת מְנֻסָּחָה, שֶׁלִּפְעָמִים נִתְמֵהַּ עַל הַחֵפֶץ שֶׁל הָרֵיחַ הֶחָרִיף אֲשֶׁר לִבְקֶשֶׁת הַקֹּדֶשׁ שֶׁנּוֹלַד מִמֶּנָּה, אֲבָל מִיָּד נַרְגִּישׁ רֵיחַ שֶׁל בָּשָׂר, וְהַבָּשָׂר הוֹלֵךְ הוּא וּמַעֲבִיר אֶת צוּרָתוֹ, "וּבְשַׂר קֹדֶשׁ יַעֲבְרוּ מֵעָלָיִךְ" (ירמיהו יא, טו), עַד שֶׁמִּתְהַוֶּה לִבְשַׂר חֲמוֹרִים הַשָּׁוֶה אָמְנָם בְּמִשְׁקָלוֹ לִבְשַׂר אָדָם. וְהַמִּשְׁקָל הַזֶּה, הַתְּכוּנָה הַהַשְׁוָיּוּת הַמִּקְרִית, לִכְאוֹרָה הִיא הַגּוֹרֶמֶת שֶׁעִקְּבְתָא דִּמְשִׁיחָא מִתְגַּלֶּה גַּם כֵּן עַל רְכִיבָתוֹ שֶׁל חֲמוֹר זֶה, שֶׁבֶּאֱמֶת אֵינֶנּוּ חֲמוֹרוֹ שֶׁל מָשִׁיחַ עֲדַיִן, שֶׁהוּא עָתִיד לָבוֹא בִּמְהֵרָה בְּיָמֵינוּ בְּקָרוֹב, כִּי אִם "טוּלָא דְּכֻוְפְתָּא דְּחַמְרֵיהּ" (סנהדרין צח, ב). וְהַצְּלָלִים הַלָּלוּ הוֹלְכִים הֵם וְנָסִים, לְפִי תֹּקֶף הָאַרַת הַשֶּׁמֶשׁ, שִׁמְשׁוֹ שֶׁל יַעֲקֹב, אֲשֶׁר זָרְחָה בַּעֲבוּרוֹ, לִרְפּאוֹת אֶת צַלְעָתוֹ, שֶׁפָּגַע בָּהּ שָׂרוֹ שֶׁל עֵשָׂו, 'כְּשֶׁנִּדְמֶה לוֹ כְּתַלְמִיד חָכָם מֵעֵבֶר מִזֶּה, וְכִלִסְטִים מֵעֵבֶר מִזֶּה' (על פי חולין צא, א), וְיַעֲקֹב אֲשֶׁר הָאֱמֶת הִיא מְנַת חֶבְלוֹ, קָרָא "שֵׁם הַמָּקוֹם פְּנִיאֵל, כִּי רָאִיתִי אֱלֹהִים פָּנִים אֶל פָּנִים וַתִּנָּצֵל נַפְשִׁי" (בראשית לב, לא). כִּי פֹדֶה ד' נֶפֶשׁ עֲבָדָיו, שֶׁהִיא מְאֹרָה תָּמִיד בְּאוֹר חַיֵּי רוּחַ ד', הַמּוֹפַעַת בִּמְלֹא יָפְיַת נִשְׁמַת צוּר כָּל הָעוֹלָמִים, אֶל אֱלֹהֵי יִשְׂרָאֵל, הַנִּגְלֶה בְּחָזוֹן אֲצִילִי, "כְּמַעֲשֵׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר" (שמות כד, י).</b>ואצילית – ורוחנית;<b> הַמִּצְעָדִים </b>– הצעדים, המדרגות;<b> הַיִּפְעָה </b>– יפי ההופעה;<b> שְׁרָגָא בִּטְיהָרָא </b>– נר בצהרים;<b> לְעַזֵּז </b>– לחזק;<b> כְּחַמְרָא דְּיָתִיב עַל דּוּרְדְּיָא </b>– כיין היושב על השמרים;<b> וְאִמּוּצוֹ </b>– וחיזוקו, ותסיסתו;<b> מְקַשְׁקֶשֶׁת </b>– פועמת, רלוונטית;<b> מַהֻלֶּמֶת </b>– מתאימה;<b> הַמִּינוּת </b>– הנצרות;<b> נִפְרְשָׂה </b>– פרשה, התנתקה;<b> מִנּוּסְחָהּ </b>– מסוגננת;<b> הַהִשְׁוָּיִת </b>– ההשוואה; <b> טֻלָּא דְּכוּפְתָּא דַּחְמָרֵיהּ </b>– צל גללי החמור.
 
<b>בִּנְטִיּוֹת הַקֹּדֶשׁ שֶׁבָּעוֹלָם, אָנוּ מוֹצְאִים אֶת תְּכוּנַת הַנְּטִיָּה הַמֻּטְבַּעַת בְּטֶבַע הַנֶּפֶשׁ, גַּם בְּצִדְדֵּיהָ הַחָמְרִיִּים וְהַשְּׁפֵלִים, אֶלָּא שֶׁעַל גַּבֵּיהֶם מִתְגַּלֶּה אוֹר הַנְּטִיָּה הַיּוֹתֵר עֶלְיוֹנָה וַאֲצִילִית </b>– הנטייה של האדם לנשגב באה לידי ביטוי בצורות שונות. בכל סוג של דת או אמונה אנו מוצאים מורכבות: ישנו צד טהור ונשגב ויש צד אנושי ונמוך. הצדדים הטהורים, המוסריים שבאדם באים לידי ביטוי בפניה לאלוהים אך יחד עמם משולבים גם אנוכיות ודמיונות שווא. <b> וְכָכָה הוֹלְכִים הֵם הַמִּצְעָדִים </b>– וכך מתפתחים הם צעדי האמונה בעולם, כדברי קהלת: <b>"וְגֹבַהּ מֵעַל גָּבֹהַּ שֹׁמֵר וּגְבֹהִים עֲלֵיהֶם" </b>– הקדוש ברוך הוא יושב גבוה ושומר על התפתחות הרוחניות בעולם,<b> עַד כְּדֵי הִיפָּעָהּ הָאֱלֹהִית, בְּאוֹר פְּנֵי מֶלֶךְ חַיִּים, דִּבְרֵי אֱלֹהִים חַיִּים, אֲשֶׁר לְתוֹרַת חַיִּים, הַנְּטוּעָה בְּעַם הַקֹּדֶשׁ, הָעֹמֵד לְהִתְהַלֵּךְ לִפְנֵי ד' בְּאַרְצוֹת הַחַיִּים </b>– עד להופעה השלמה ביותר של האמונה שהיא בעם ישראל ובתורתו. <b>אָז בְּהֶקְשֵׁר הַנּוֹרְמָלִי שֶׁל הַמַּדְרֵגוֹת, הַתְּכוּנָה הַשְּׁפָלָה הַטִּבְעִית, הַמֻּטְבַּעַת בְּטֶבַע הַחָמְרָנִי שֶׁל הָאָדָם, אוֹבֶדֶת הִיא אֶת תְּכוּנָתָהּ, וְהִיא בְּטֵלָה בְּרֹב הָאוֹר הָעֶלְיוֹן שֶׁלְּמַעְלָה מִמֶּנָּה, כְּמִדַּת "שְׁרָגָא בִּטְיהֲרָא", וְכִנֵּר לִפְנֵי אֲבוּקָה, וְכִטִּפָּה בַּיָּם הַגָּדוֹל </b>– ואז, בדרך ההתפתחות הטבעית, כאשר מופיעה המדרגה האמונית העליונה של עם ישראל, מדרגות האמונה הנמוכות יותר נבלעות בה כאור נר בזמן שמש הצהרים; כנר קטן מול אבוקה גדולה; וכטיפה קטנה בתוך הים הגדול. <b> אָמְנָם מְסַיַּעַת הִיא אוֹתָהּ הַנְּקֻדָּה הַשְּׁפָלָה, הַמֻּטְבַּעַת בְּנֶפֶשׁ הַתַּחְתּוֹנָה, לְעַזֵּז אֶת עָצְמַת הַקֹּדֶשׁ, בְּרִדְתּוֹ אֶל מַעַרְכוֹת הַחֹמֶר וְחוּשָׁיו, וּפוֹעֶלֶת הִיא בָּזֶה אֶת פְּעֻלָּתָהּ גַּם עַל כָּל אֲצִילוּת הִיפָּעָהּ שֶׁהַמִּדּוֹת הָעֶלְיוֹנוֹת יוֹשְׁבוֹת עָלֶיהָ, כְּחַמְרָא דְּיָתֵיב עַל דּוּרְדְּיָא, הַמּוֹעִילָה לְקִיּוּמוֹ וְאִמּוּצוֹ </b>– אולם נקודות האמת הקטנות שמצויות במדרגות האמונה הנמוכות, הן מעניקות עוצמה לרוחניות העליונה, מפני שהן נותנות מענה גם לצדדי הגוף וחושיו (פיתוח בעולם החול, חוויות רוחניות פרטיות, רגיעה נפשית וכדומה), כדוגמת שמרים שמתסיסים את היין. <b> בִּתְכוּנַת הַחַיִּים אֲשֶׁר לְאוּמוֹת הָעוֹלָם מְקַשְׁקֶשֶׁת הִיא הַנְּקֻדָּה הַטִּבְעִית הַזֹּאת גַּם כֵּן </b>– הנטייה האנושית זקוקה לאמונה טבעית ונמוכה; ו<b>אֶת צוּרָתָהּ הַיּוֹתֵר מַהֻלֶּמֶת לְנַחֲלַת גּוֹיִם מָצְאָה עַל יְדֵי הַמִּינוּת, שֶׁיָּצְאָה מֵהַלְּאָה לִגְבוּל יִשְׂרָאֵל, לִהְיוֹת לְכֹחַ אֱמוּנִי בַּעֲמָמִים רַבִּים </b>– ונטייה זו התלבשה באופן מובהק בנצרות שיצאה מעם ישראל, ונתנה מענה לצורך הדתי של האנושות. <b>אֲבָל כָּאן נִפְרְשָׂה הַדּוּרְדְּיָא מִכָּל יֵין הַלְּבָנוֹן, וְהַנְּקֻדָּה הַחָמְרָנִית בְּתָקְפָּהּ הַיָּרוּד וְהַמְּגֻשָּׁם מוֹצְאָהּ אֶת בִּטּוּיָהּ בְּהַתְאָמָה לַתֹּכֶן שֶׁל אֱלִילִיּוּת מְנֻסָּחָה </b>– אולם הנצרות (שהייתה אמורה לשמש כסוג של תסיסה והכנה לאמונה הישראלית) התנתקה מ'היין' הישראלי, ואת המענה הדתי סיפקה באופן מגושם של אלילות מסוגננת ולו יותר מכך; עד כדי כך <b>שֶׁלִּפְעָמִים נִתְמֶהַּ עַל הַחֵפֶץ שֶׁל הָרֵיחַ הֶחָרִיף אֲשֶׁר לִבְקָשַׁת הַקֹּדֶשׁ שֶׁנּוֹלַד מִמֶּנָּה, אֲבָל מִיָּד נַרְגִּישׁ רֵיחַ שֶׁל בָּשָׂר, וְהַבָּשָׂר הוֹלֵךְ הוּא וּמַעֲבִיר אֶת צוּרָתוֹ </b>– שאנו עומדים תמהים מול התופעה הדתית-נוצרית מצד אחד מבקשת קדושה, אולם מיד הבקשה הזו, שדורשת להתנתק מעולם החול, מתחלפת בחומרנות גסה (כי לא ניתן באמת להתנתק מהחומר ובסוף יוצא, שהפוך על הפוך, מגיעים לשקיעה בגסות החיים), כדברי הפסוק: <b>"וּבְשַׂר קֹדֶשׁ יַעֲבֹרוּ מֵעָלֶיךָ" </b>– החומריות שהייתה אמורה להיות קדושה חולפת לה,<b> עַד שֶׁמִּתְהַוֶּה לִבְשַׂר חֲמוֹרִים הַשָּׁוֶה אָמְנָם בְּמִשְׁקָלוֹ לִבְשַׂר אָדָם </b>– עד שהופכת ל"בשר חמורים", כלומר חומרנות גסה שמנותקת מעולם הרוח, שאמנם "בשר" זה נדמה לכאורה שווה למשקלו של "בשר אדם"; היינו כלפי חוץ נדמה שהממד החומרי (המנותק מהרוח) שהדתיות הנוצרית מדברת עליו ודורשת להתנכר אליו הוא לכאורה גם הממד החומרי של היהדות. <b> וְהַמִּשְׁקָל הַזֶּה, הַתְּכוּנָה הַהִשְׁוָּיִת הַמִּקְרִית, לִכְאוֹרָה הִיא הַגּוֹרֶמֶת שֶׁעִקְּבְתָא דִּמְשִׁיחָא מִתְגַּלָּה גַּם כֵּן עַל רִכְבָּתוֹ שֶׁל חֲמוֹר זֶה </b>– השוואה מדומה ומקרית זו, בין הדתיות שנוצקה בדמות הנצרות לבין האמונה היהודית, היא הגורמת לחילוניים בדורנו, תחילת הגאולה שבה מתפתחים החיים החומריים של עם ישראל, להסתפק בעולם החומר (כי לפי הבנתם, שנוצקה בתפיסה הנוצרית, החומר והרוח אינם יכולים לבוא יחדיו והם בחרו בראשון); אולם אט אט מתברר<b> שֶׁבֶּאֱמֶת אֵינֶנּוּ חֲמוֹרוֹ שֶׁל מָשִׁיחַ עֲדַיִן, שֶׁהוּא עָתִיד לָבוֹא בִּמְהֵרָה בְּיָמֵינוּ בְּקָרוֹב, כִּי אִם טֻלָּא דְּכוּפְתָּא דַּחְמָרֵיהּ </b>– התפיסה החומרית שמצויה בדמיונם אינה החומריות הישראלית שמחוברת עם עולם הרוח, אלא חומרנות גסה, בגרסה הנוצרית, שנמשלת לגללי החמור. <b> וְהַצְּלָלִים הַלָּלוּ הוֹלְכִים הֵם וְנָסִים, לְפִי תֹּקֶף הָאַרַת הַשֶּׁמֶשׁ </b>– והתפיסות המוטעות הללו הולכות ונעלמות ככל שהזמן עובר ו"השמש" הישראלית זורחת, כדוגמת<b> שִׁמְשׁוֹ שֶׁל יַעֲקֹב, אֲשֶׁר זָרְחָה בַּעֲבוּרוֹ, לִרְפּוֹא אֶת צַלַּעְתּוֹ, שֶׁפָּגַע בָּהּ שָׂרוֹ שֶׁל עֵשָׂו, 'כְּשֶׁנִּדְמֶה לוֹ כְּתַלְמִיד חָכָם מֵעֵבֶר מִזֶּה, וְכְלִסְטִים מֵעֵבֶר מִזֶּה' </b>– כדוגמת המפגש של יעקב עם שרו של עשיו (שעל פי המדרש נראה מצד אחד כתלמיד חכם ומצד שני כשודד), שגרם לו לצליעה והשמש ריפאה אותה – כך המפגש שלנו עם הנצרות (שכלפי חוץ נדמית כבקשת קדושה אולם מצד האמת היא שודדת את האמונה האמיתית), גורמת לנו לנזקים גדולים, אולם ככל ששמש הגאולה זורחת אנו מתרפאים מהם; <b> וְיַעֲקֹב אֲשֶׁר הָאֱמֶת הִיא מְנַת חֶבְלוֹ, קָרָא "שֵׁם הַמָּקוֹם פְּנִיאֵל, כִּי רָאִיתִי אֱלֹהִים פָּנִים אֶל פָּנִים וַתִּנָּצֵל נַפְשִׁי" </b>– וכדוגמת יעקב, שתפס את המפגש עם שרו של עשיו כהתעמתות עם תפיסה רוחנית שצריך להינצל ממנה, כך גם אנחנו; <b> כִּי פֹדֶה ד' נֶפֶשׁ עֲבָדָיו, שֶׁהִיא מְואֶרֶת תָּמִיד בְּאוֹר חַיֵּי רוּחַ ד', הַמּוֹפַעַת בְּמֹלֵא יָפְעַת נִשְׁמַת צוּר כָּל הָעוֹלָמִים, אֶל אֱלֹהֵי יִשְׂרָאֵל, הַנִּגְלֶה בְּחָזוֹן אֲצִילִי, "כְּמַעֲשֵׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר" </b>– אנו ניצלים מכל הטעויות הרוחניות בהיסטוריה עד שנחשפים לאמת מזוקקת כיהלום ספיר וכשמים טהורים. 


<b>כְּגִמְלְחֶמֶת הַקֹּדֶשׁ וְהַטֶּבַע רָז, הַתְּנוּעוֹת הָעַכְשָׁוִיּוֹת מִתְבָּרֵר בָּזֶה, שֶׁהַקֹּדֶשׁ עַצְמוֹ, אוֹר הָעוֹלָם, הָעוֹמֵד לְמַעְלָה מֵהַטֶּבַע, מֵהַגּוּפָנִיּוּת וְהַחֶבְרָתִיּוֹת, תּוֹבֵעַ הוּא, מֵהָעוֹלָם בִּכְלָל, וּמִיִּשְׂרָאֵל הַפָּזוּר וְהַשָּׁבוּר בִּפְרָט, אֶת הַדִּקְיוּן שֶׁל הַטֶּבַע, הַפַּשְׁטוּת, הַבְּרִיאוּת, הַנּוֹרְמָלִיּוּת שֶׁבַּחַיִּים, בְּהַרְגָּשָׁה, בַּשֵּׂכֶל, בְּהִתְפַּעֲלוּת.</b> מתקרבים אנו אל כל תביעות הטבע, מתלכלכים אנו בזוהמתו, אין מוצא להגן כי אם על ידי הארות גדולות, על ידי הופעות נשמתיות אלהיות, מגלות רזי עליון, מודיעות <b>הָאָגוּר</b> בסתרי חושך. בקירוב אל הטבע יש שנאת הקודש הרגיל, <b>הַצּוֹרֵר</b> את הטבע, המשדד את מערכתו. הקודש הרגיל, המורגל מאז להתהלך עם הטבע בקרי, אוגר הוא את שארית כחו להלחם עם הטבע, אבל לוחם הוא עם הטבע שלו, כושל הוא ונופל במלחמתו. הטבע המתנשא לתבוע את דקיונו, שנעור על ידי תביעת הקודש הגנוזה בקרבו, מתנשא עם כל שלילותיו, שונא הוא את הקודש, גם הטבע שלו, גם את הודו יפיו ובריאותו, פה נופל הטבע, ונכשל במלחמתו. 'לויתן ושור הבר', שניהם נופלים במלחמתם, 'ונעשה מבשרם סעודה יפה לצדיקים' (על פי זהר קמ, ב). מי שלא נשקע בהבלים, לא זנו עיניו אחרי קניגיאות של אומות העולם, המשחיתות את תפארת הנשמה, את הוד אצילותה וטהרת מדותיה, הרי הוא זוכה ומזכה לראות קניגיון מלבב זה, עומד הוא ממעל לשניהם, גבריאל בכח אל עליון, מעורר את המלחמה, צור עולמים בהגלות אורו וקודש עליונותו גומרה, "העשו יגש חרבו" (איוב מ, יט). רואה היא הנשמה, הנזונה <b>מִלַּחְמָה</b> הפנימי של תורה, את הכחות הבהמיים, שביבשה ושבים, מתאבקים, לוחמים בקצף, מתנפלים זה על זה, כל אחד חושב, אני אכבוש הכל, אבל לא לדגי הים, ולא לבהמות הרים הנצחון, כי אם לקורא בשם ד', והוא ימלט, וימלט הכל.<b>רָז</b> – סוד, ובהקשר שלנו: זרמי העומק;<b> הַדִּקְיוּן </b>– משפט מדוקדק;<b> הָאָגוּר </b>– הכמוס, המאוחסן;<b> הַצּוֹרֵר </b>– הנלחם; <b>הַמְּשַׁדֵּד</b> – ההורס; <b>בְּקָרִי</b> – באקראיות, בחוסר ישרות; <b>שֶׁנֵּעוֹר</b> – שהתעורר; <b>קְנִיגִיָּאוֹת</b> – קרקסאות; <b>הֶעָשׂוּ</b> – מי שעשה אותו; <b>בְּקֶצֶף</b> – בסערה, בכעס.
 

<b>רָז הַתְּנוּעוֹת הָעַכְשָׁוִיּוֹת מִתְבָּרֵר בָּזֶה, שֶׁהַקֹּדֶשׁ עַצְמוֹ, אוֹר הָעוֹלָם, הָעוֹמֵד לְמַעְלָה מֵהַטֶּבַע, מֵהַגּוּפָנִיּוּת וְהַחֶבְרָתִיּוֹת, תּוֹבֵעַ הוּא, מֵהָעוֹלָם בִּכְלָל, וּמִיִּשְׂרָאֵל הַפָּזוּר וְהַשָּׁבוּר בִּפְרָט, אֶת הַדִּקְיוֹן שֶׁל הַטֶּבַע, הַפַּשְׁטוּת, הַבְּרִיאוּת, הַנּוֹרְמָלִיּוּת שֶׁבַּחַיִּים, בַּהַרְגָּשָׁה, בַּשֵּׂכֶל, בְּהִתְפַּעֲלוּת</b> – זרמי העומק של תנועות החילון העכשוויות נעוץ בטענה אמיתית: במשך מאות בשנים – בימי הבינים והגלות – דחקו הדתות את חיי החול של האנושות ושל עם ישראל, וכעת הקדושה העליונה (שהיא כוללת גם את הגוף וגם את הרוח) דוחפת את האנושות וישראל לשוב מחדש לדקדוקי חיי הטבע, לפיתוח חיי החול, למדע אנושי נורמלי ולמחשבה ביקורתית. <b>מִתְקָרְבִים אֲנוּ אֶל כָּל תְּבִיעוֹת הַטֶּבַע, מִתְלַכְלְכִים אֲנוּ בְּזוֹהֲמָתוֹ, אֵין מוֹצָא לְהָגֵן כִּי אִם עַל יְדֵי הָאֲרוֹת גְּדוֹלוֹת, עַל יְדֵי הוֹפָעוֹת נִשְׁמָתִיּוֹת אֱלֹהִיּוֹת, מְגַלּוֹת רָזֵי עֶלְיוֹן, מוֹדִיעוֹת הָאָגוּר בְּסִתְרֵי חוֹשֶׁךְ</b> – בעקבות טענה זו, האנושות נוטשת את הדת ופונה לקצה השני: לעיסוק אינטנסיבי בזוהמת עולם החול; שהתיקון לכך הוא רק באמצעות חשיפת התורה הפנימית של עם ישראל המסוגלת להראות את הקודש המסתתר בחול. <b>בְּקֵרוּב אֶל הַטֶּבַע יֵשׁ שִׂנְאַת הַקֹּדֶשׁ הָרָגִיל, הַצּוֹרֵר אֶת הַטֶּבַע, הַמְּשַׁדֵּד אֶת מַעֲרַכְתּוֹ</b> – במבט שטחי של המתעסקים בחול, נדמה שעולם הדת דוחק אותם, ולכן הם נלחמים בו; ואזי <b>הַקֹּדֶשׁ הָרָגִיל, הַמּוּרְגָּל מֵאָז לְהִתְהַלֵּךְ עִם הַטֶּבַע בְּקָרִי, אוֹגֵר הוּא אֶת שְׁאֵרִית כֹּחוֹ לְהִלָּחֵם עִם הַטֶּבַע, אֲבָל לוֹחֵם הוּא עִם הַטֶּבַע שֶׁלּוֹ, כּוֹשֵׁל הוּא וְנוֹפֵל בְּמִלְחַמְתּוֹ</b> – הדת מצידה, שנתפסת בצורה חלקית, מתאמצת להוכיח את הערך שבקיומה בכך שהיא משיבה מלחמה לאנשי החול; אולם זוהי טעות לפתוח במלחמת חורמה עם ערכי החול, כי גם הרחבת החיים וההיגיון הבריא הם חלק מהקומה השלמה של האדם. <b>הַטֶּבַע הַמִּתְנַשֵּׂא לִתְבֹּעַ אֶת דִּקְיוֹנוֹ, שֶׁנֵּעוֹר עַל יְדֵי תְּבִיעַת הַקֹּדֶשׁ הַגְּנוּזָה בְּקִרְבּוֹ, מִתְנַשֵּׂא עִם כָּל שְׁלִילוֹתָיו, שׂוֹנֵא הוּא אֶת הַקֹּדֶשׁ, גַּם הַטֶּבַע שֶׁלּוֹ, גַּם אֶת הוֹדוֹ יָפְיוֹ וּבְרִיאוּתוֹ, פֹּה נוֹפֵל הַטֶּבַע, וְנִכְשָׁל בְּמִלְחַמְתּוֹ</b> – מכיוון שישנה הצדקה עמוקה לתביעה של החול, הוא מתנשא לחשוב שהוא יכול לתת פתרון מושלם לחיי האדם ומתוך כך שונא את הדת; ובזה הוא נכשל, שכן הנטייה לקרבת אלוהים היא חלק מרכזי מחיי האדם. רעיון זה מתגלה במשל אותו מסרו חז"ל: <b>'לִוְיָתָן וְשׁוֹר הַבָּר, שְׁנֵיהֶם נוֹפְלִים בְּמִלְחַמְתָּם'</b> – 'לויתן' הוא יצור השוכן במעמקי הים המובדל מחיי האדמה, נמשל לעולם הדתי שמושך לשאיפות רוחניות המנותקות מן החיים; 'שור הבר', הוא בעל חיים מלא עוצמה הפועל במישור הארצי, ונמשל לחיי החול. שניהם לוחמים זה בזה בקץ הימים, ושניהם מפסידים במלחמה; <b>'וְנַעֲשֶׂה מִבְּשָׂרָם סְעוּדָה יָפָה לַצַּדִּיקִים'</b> – המאבק בין הצדדים מוליד קומה חדשה, קומה שרק הצדיקים ראויים לה. <b>מִי שֶׁלֹּא נִשְׁקַע בַּהֲבָלִים, לֹא זָנוּ עֵינָיו אַחֲרֵי קְנִיגִיָּאוֹת שֶׁל אֻמּוֹת הָעוֹלָם, הַמַּשְׁחִיתוֹת אֶת תִּפְאֶרֶת הַנְּשָׁמָה, אֶת הוֹד אֲצִילוּתָהּ וְטָהֳרַת מִדּוֹתֶיהָ, הֲרֵי הוּא זוֹכֶה וּמְזַכֶּה לִרְאוֹת קִנִּגְיוֹן מְלַבֵּב זֶה, עוֹמֵד הוּא מִמַּעַל לִשְׁנֵיהֶם</b> – חז"ל מספרים שמי שיהנה מסעדות הצדיקים הוא רק מי שלא נהנה מהקרקס הרומאי שבו נלחמו גלדיאטורים וחיות טרף זה בזה ("קניגון"). כלומר רק מי שיתעלה מעל כל ההבלים – המאבקים האין סופיים שבפוליטיקה ובחברה, מאבקי הדת, השנאה ההדדית והבוז – יזכה לחזון הגדול של תיקון הקודש והחול. <b>גַּבְרִיאֵל בְּכֹחַ אֶל עֶלְיוֹן, מְעוֹרֵר אֶת הַמִּלְחָמָה, צוּר עוֹלָמִים בְּהִגָּלוֹת אוֹרוֹ וְקֹדֶשׁ עֶלְיוֹנוּתוֹ גּוֹמְרָהּ</b> – מי שמעורר את המלחמה בין הכוחות, הוא כוח הגבורה האלוהי ("גבריאל"), ורק הוא יכול לסיים אותה; כדברי הפסוק: "<b>הֶעָשׂוּ יַגִּשׁ חַרְבּוֹ</b>" – רק מי ש"עשה" את הכוח יכול לגשת ולהכותו בחרב. <b>רוֹאָה הִיא הַנְּשָׁמָה, הַנִּזּוֹנָה מִלִּחְמָהּ הַפְּנִימִי שֶׁל תּוֹרָה, אֶת הַכֹּחוֹת הַבְּהֶמִיִּים, שֶׁבַּיַּבָּשָׁה וְשֶׁבַּיָּם, מִתְאַבְּקִים, לוֹחֲמִים בְּקֶצֶף, מִתְנַפְּלִים זֶה עַל זֶה, כָּל אֶחָד חוֹשֵׁב, אֲנִי אֶכְבּוֹשׁ הַכֹּל, אֲבָל לֹא לְדָגֵי הַיָּם, וְלֹא לִבְהֵמוֹת הָרִים הַנִּצָּחוֹן, כִּי אִם לַקּוֹרֵא בְּשֵׁם ד', וְהוּא יִמָּלֵט, וְיִמָּלֵט הַכֹּל</b> – גדולי הרוח המעמיקים בסודה של התורה מזהים את הכוח הדתי (הלויתן) ואת תנועות הכפירה החילוניות (שור הבר) נאבקים ביניהן בלהט ובטירוף, ומבינים שאף אחד מהם לא ינצח; רק המהלך האלוהי השזור במאבק זה הוא יביא את העולם לשלמותו, לאחדות הכוחות כולם. 

<b>כִּדְגִבּוּרַת הַקֹּדֶשׁמָה שֶׁאֵין הַצַּדִּיקִים וְטָהֳרֵי הַלֵּב שֶׁבָּעוֹלָם מַכִּירִים יָפֶה אֶת הַתַּפְקִידִים שֶׁל הָעוֹלָם הַגַּשְׁמִי, עַל יְדֵי הַהִתְעַלּוּת שֶׁלָּהֶם וְהַהִתְרַחֲקוּת שֶׁל חֶפְצָם מִכָּל עִנְיְנֵי הַחֹמֶר, אַף עַל פִּי שֶׁגּוֹרֵם לָהֶם בְּפָנִים יְדוּעִים הִתְרוֹמְמוּת נַפְשִׁית, מִכָּל מָקוֹם לְעוֹלָם הוּא גּוֹרֵם יְרִידָה וְהַשְׁפָּלָה, וּמֵהַהַשְׁפָּלָה שֶׁל הָעוֹלָם חוֹדֵר רוּחַ שֶׁל הַשְׁפָּלָה אַחַר כָּךְ גַּם אֶל אוֹתָם הַגְּדוֹלִים עַצְמָם. וַאֲפִילוּ אוֹתוֹ הָרִיחוּק, שֶׁהֵם מִתְרַחֲקִים מִידִיעַת הָרַע הַגָּמוּר וְהַזּוֹהֲמָא שֶׁל הַטֻּמְאָה, גַּם כֵּן הוּא גּוֹרֵם יְרִידָה לָעוֹלָם, אֶלָּא שֶׁהֵם מִצַּד עַצְמָם נִמְלָטִים מִפַּח הַיָּקוּשׁ שֶׁל הַזּוֹהֲמָה כֵּיוָן שֶׁהֵם מַעֲבִירִים מִמֶּנָּה אֶת עֵינֵיהֶם. אֲבָל סוֹף כָּל סוֹף אוֹתָהּ הַיְּרִידָה שֶׁהַהִתְגַּבְּרוּת שֶׁל הַזּוֹהֲמָא גּוֹרֶמֶת לָעוֹלָם עַל יְדֵי מַה שֶׁהִיא אֵינָהּ מִתְחַלֶּשֶׁת עַל יְדֵי אוֹתָהּ הַיְּדִיעָה שֶׁהָיוּ טְהוֹרֵי הַנְּשָׁמָה יוֹדְעִים אוֹתָהּ, שֶׁאָז הָיוּ מִתְאַמְּצִים לְשַׁבְּרָהּ וּלְכַלּוֹתָהּ, הִיא חוֹזֶרֶת וּפוֹגַעַת בָּהֶם, וְהֵם סוֹבְלִים מִזֶּה מוֹעָקָה כְּלָלִית. אָמְנָם כָּל אוֹתוֹ הַמַּעֲמָד עוֹמֵד הוּא רַק כָּל זְמַן שֶׁלֹּא הִתְעַלּוּ קְדוֹשֵׁי הָעוֹלָם לְמַצָּב הַגְּבוּרָה הָאֱלֹהִית הָעֶלְיוֹנָה, שֶׁאָז יֵרָאֶה צֵל שֶׁל פַּחְדָנוּת כְּמוּסָה בְּלִבָּבָם מִפְּנֵי הֶכֵּר הַחָמְרִיּוּת, וְקַל וָחֹמֶר מִפְּנֵי פְּגִישַׁת הָרַע, וְהֵם מוּכְרָחִים לְהִתְבּוֹדֵד בְּגִנְזֵי קְדוֹשִׁים, וּלְהַנִּיחַ אֶת הָעוֹלָם עִם זוֹהֲמָתוֹ לְהִתְפַּשֵּׁט, כְּפִי הַטִּבְעִיּוּת הַגַּסָּה שֶׁלּוֹ. אֲבָל כַּאֲשֶׁר יָבֹא לָהֶם הַתֹּר הָעֶלְיוֹן, וְעַל יְדֵי הָאוֹר הַגָּנוּז שֶׁבַּתּוֹרָה וְדַעַת קְדוֹשִׁים יִתְעַלּוּ לְמִדַּת הַגְּבוּרָה הַנֶּאְדֶּרֶת בַּקֹּדֶשׁ, אָז לֹא יִפְחֲדוּ עוֹד, לֹא מֵהֶכֵּר הַחוּמְרִיּוּת וְכָל תַּפְקִידֶיהָ, וְלֹא מִפְּגִישָׁתָהּ שֶׁל הַטֻּמְאָה עִם כָּל זוֹהֲמָתָהּ. כִּי בְּטוּחִים שֶׁבְּכָל מָקוֹם שֶׁיִּסְתַּכְּלוּ שָׁם בְּעֵינֵי קְדוּשַׁת גְּבוּרָתָם, הַחֹמֶר יִתְעַלֶּה, וְיִתְעַדֵּן בְּעֵדֶן קֹדֶשׁ, וְהַזּוֹהֲמָא שֶׁל הַטֻּמְאָה תִּכְלֶה, וְתִכָּנַע כֻּלָּהּ לִפְנֵי אוֹר הַקֹּדֶשׁ, וְאָז יִתְגַּדֵּל וְיִתְקַדֵּשׁ שֵׁם ד' אֱלֹהֵי אֱמֶת, "וּמֵאֹפֶל וּמֵחֹשֶׁךְ עֵינֵי עִוְרִים תִּרְאֶינָה" (ישעיהו כט, יח), "וְהָיָה ד' לְמֶלֶךְ עַל כָּל הָאָרֶץ" (זכריה יד, ט), "וְהָאֱלִילִים כָּלִיל יַחֲלֹף" (ישעיהו ב, יח).</b>חֶפְצָם – רצונם; <b>בְּפָנִים יְדוּעִים</b> – בצדדים מסוימים; <b>מִפַּח הַיָּקוּשׁ</b> – מהמלכודת הטמונה; <b>וּלְכַלּוֹתָהּ</b> – ולסיימה; <b>מוֹעָקָה</b> – כאב, בעיה; <b>כְּמוּסָה</b> – נסתרת; <b>בְּגִנְזֵי</b> – בסתרי; <b>הַנֶּאְדֶּרֶת</b>
– העצומה;<b> תִּכְלֶה </b>– תִּיגָמֵר.

<b>מַה שֶּׁאֵין הַצַּדִּיקִים וּטְהוֹרֵי הַלֵּב שֶׁבָּעוֹלָם מַכִּירִים יָפֶה אֶת הַתַּפְקִידִים שֶׁל הָעוֹלָם הַגַּשְׁמִי, עַל יְדֵי הַהִתְעַלּוּת שֶׁלָּהֶם וְהַהִתְרַחֲקוּת שֶׁל חֶפְצָם מִכָּל עִנְיְנֵי הַחֹמֶר, אַף עַל פִּי שֶׁגּוֹרֵם לָהֶם בִּפְנִים יְדוּעִים הִתְרוֹמְמוּת נַפְשִׁית, מִכָּל מָקוֹם לְעוֹלָם הוּא גּוֹרֵם יְרִידָה וְהַשְׁפָּלָה </b>– אנשי רוח וצדיקים נוטים להתרחק מהעולם הגשמי, ולמרות שגורם להם הדבר התעלות רוחנית – ראוי שגם להתרחקות זו תהיה גבול מסוים – שכן בכך הם לא משפיעים על העולם ומהלכיו; וכתוצאה מכך החברה האנושית שוקעת בתהומות החומר; <b>וּמֵהַהַשְׁפָּלָה שֶׁל הָעוֹלָם חוֹדֵר רוּחַ שֶׁל הַשְׁפָּלָה אַחַר כָּךְ גַּם אֶל אוֹתָם הַגְּדוֹלִים עַצְמָם </b>– ובסופו של דבר גם הצדיקים סובלים, כי קלקול העולם משפיע גם עליהם. <b>וַאֲפִילוּ אוֹתוֹ הָרִחוּק, שֶׁהֵם מִתְרַחֲקִים מִידִיעַת הָרַע הַגָּמוּר וְהַזּוֹהֲמָא שֶׁל הַטֻּמְאָה, גַּם כֵּן הוּא גּוֹרֵם יְרִידָה לָעוֹלָם, אֶלָּא שֶׁהֵם מִצַּד עַצְמָם נִמְלָטִים מִפַּח הַיָּקוּשׁ שֶׁל הַזּוֹהֲמָה כֵּיוָן שֶׁהֵם מַעֲבִירִים מִמֶּנָּה אֶת עֵינֵיהֶם </b>– הדבר נכון גם ביחס להכרת המציאות: הצדיקים מסיחים את דעתם מידיעת הצרות והרשע הקיימים במציאות, הם אמנם ניצלים בכך מן התבוססות ברוע ברמה הפרטית; <b>אֲבָל סוֹף כָּל סוֹף אוֹתָהּ הַיְּרִידָה שֶׁהַהִתְגַּבְּרוּת שֶׁל הַזּוֹהֲמָא גּוֹרֶמֶת לָעוֹלָם עַל יְדֵי מַה שֶׁהִיא אֵינָהּ מִתְחַלֶּשֶׁת עַל יְדֵי אוֹתָהּ הַיְּדִיעָה שֶׁהָיוּ טְהוֹרֵי הַנְּשָׁמָה יוֹדְעִים אוֹתָהּ, שֶׁאָז הָיוּ מִתְאַמְּצִים לְשָׁבְרָהּ וּלְכַלּוֹתָהּ, הִיא חוֹזֶרֶת וּפוֹגַעַת בָּהֶם, וְהֵם סוֹבְלִים מִזֶּה מוֹעָקָה כְּלָלִית </b>– אולם מכיוון שאינם מכירים את הבעיות והאתגרים הקיימים לא יוכלו לטפל בהן, והרוע האנושי ימלא את המציאות ויגרום סבל כללי שגם הצדיקים יחושו אותו בסופו של דבר. <b>אֲמָנָם כָּל אוֹתוֹ הַמַּעֲמָד עוֹמֵד הוּא רַק כָּל זְמַן שֶׁלֹּא הִתְעַלּוּ קְדוֹשֵׁי הָעוֹלָם לְמַצָּב הַגְּבוּרָה הָאֱלֹהִית הָעֶלְיוֹנָה, שֶׁאָז יֵרָאֶה שֶׁל פַּחְדָנוּת כְּמוּסָה בְּלִבָּבָם מִפְּנֵי הַכָּרַת הַחָמְרִיּוּת, וְקַל וָחֹמֶר מִפְּנֵי פְּגִישַׁת הָרַע, וְהֵם מֻוכְרָחִים לְהִתְבּוֹדֵד בְּגִנְזֵי קְדוֹשִׁים, וּלְהַנִּיחַ אֶת הָעוֹלָם עִם זוֹהֲמָתוֹ לְהִתְפַּשֵּׁט, כְּפִי הַטִּבְעִיּוּת הַגַּסָּה שֶׁלּוֹ </b>– המצב הנפשי של הצדיק שתואר לעיל, שבו הוא בורח מהעיסוק ומההכרה של פגמי העולם הזה, הוא רק בשלב הראשון של התפתחותו הרוחנית, שבו יש לו פחד מהרוע העולמי, ולכן הוא מתבודד ונוטש לכאורה את המערכה; <b>אֲבָל כַּאֲשֶׁר יָבֹא לָהֶם הַתֹּר הָעֶלְיוֹן, וְעַל יְדֵי הָאוֹר הַגָּנוּז שֶׁבַּתּוֹרָה וְדַעַת קְדוֹשִׁים יִתְעַלּוּ לְמִדַּת הַגְּבוּרָה הַנֶּאְדָּרָה בְּקֹדֶשׁ, אָז לֹא יִפְחֲדוּ עוֹד, לֹא מֵהַכָּרַת הַחָמְרִיּוּת וְכָל תַּפְקִידֶיהָ, וְלֹא מִפְּגִישָׁתָהּ שֶׁל הַטֻּמְאָה עִם כָּל זוֹהֲמָתָהּ </b>– אולם בשלב הבא, באמצעות לימוד סתרי תורה, יתעלה הצדיק למידת הגבורה שבה לא יתפחד מן המודעות ולא מן התמודדות עם כל שפלות העולם הזה; <b>כִּי בְּטוּחִים שֶׁבְּכָל מָקוֹם שֶׁיִּסְתַּכְּלוּ שָׁם בְּעֵינֵי קְדֻשַּׁת גְּבוּרָתָם, הַחֹמֶר יִתְעַלֶּה, וְיִתְעַדֵּן בְּעֵדֶן קֹדֶשׁ, וְהַזּוֹהֲמָא שֶׁל הַטֻּמְאָה תִּכְלֶה, וְתִכָּנַע כֻּלָּהּ לִפְנֵי אוֹר הַקֹּדֶשׁ </b>– כי החוסן הרוחני שלו יאפשר לו להישיר מביט לכל זוהמת המציאות ולהכניע אותה; <b>וְאָז יִתְגַּדֵּל וְיִתְקַדֵּשׁ שֵׁם ד' אֵל אֱמֶת</b>, כדברי הפסוקים: <b>"וּמֵאֹפֶל וּמֵחֹשֶׁךְ עֵינֵי עִוְרִים תִּרְאֶינָה", "וְהָיָה ד' לְמֶלֶךְ עַל כָּל הָאָרֶץ", "וְהָאֱלִילִים כָּלִיל יַחֲלֹף"</b>. 

<b>כְּהָאִחוּד הָרוּחָנִי וְהַגּוּפָנִי בְּקֹדֶשׁבְּדֵעוֹת הַיּוֹנְקוֹת מִן הַחֹל, כְּשֶׁהֵן מִתְרוֹמְמוֹת אֶל הַתֹּכֶן הָרוּחָנִי, הֲרֵי הֵן עוֹזְבוֹת אֶת הַתְּכָנִים הַמַּעֲשִׂיִּים וְהַמַּמָּשִׁיִּים לְגַמְרֵי, מִפְּנֵי שֶׁאֵין כֹּחָן יָפֶה לִכְלוֹל הַכֹּל בַּאֲגֻדָּה אַחַת, בַּאֲשֶׁר הֵן עַצְמָן הוֹלְכוֹת מִמָּקוֹר שֶׁכְּבָר הֻפְרַד, מִסִּיגִים שֶׁהוּצְאוּ מִחוּץ לְמַעֲרֶכֶת הַחַיִּים הַמְּלֵאִים, הַכּוֹלְלִים כָּל עוֹלָמִים, וּבְאוֹתָן שֶׁהֵן יוֹנְקוֹת מִמְּקוֹר הַקֹּדֶשׁ, כָּל מַה שֶּׁהֵן יוֹתֵר מִתְעַלּוֹת, הַכֹּל מִתְעַלֶּה עִמָּן, וְהַגְּוִיּוֹת וְכָל כֹּחוֹתֵיהֶן, מַכְשִׁירֵיהֶן וְצִבְיוֹנָן, מִתְעַלֶּה וּמִתְקַדֵּשׁ עַל יְדֵיהֶן, וְהָעוֹלָמִים בְּכָל מַמָּשִׁיּוּתָם הֵנָּם מִתְעַדְּנִים עַל יָדָן, "ד' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר" (יְשַׁעְיָהוּ מִב, כְּא). וְכָל מַה שֶּׁהַחוּט הַנִּמְשָׁךְ מִמְּרוֹמֵי הַקֹּדֶשׁ הוּא מְכֻוָּן יוֹתֵר לְעֻמַּת יָשְׁרוֹ, הוֹלֵךְ הוּא שִׂגּוּבוֹ וּמְאַגֵּד אֶת כָּל הַתְּכָנִים הַמַּעֲשִׂיִּים בַּחַיִּים, אֶת כָּל הַבְּרִיּוֹת בְּפֹעַל, אֶת כָּל הָעוֹלָמִים בְּצִיּוּר, אֶת כָּל הַתִּקְווֹת וּמַשְׂאוֹת הַנְּפָשׁוֹת הַכְּלָלִיּוֹת וְהַפְּרָטִיּוֹת, וּמְחַבְּרָם יַחַד לְטִפּוּס כְּלָלִי, "שֶׁלֹּא יִפֹּל צְרֹור אָרֶץ" (עָמֹוס ט, ט). וְנִשְׁאָרִים עוֹמְדִים מִחוּץ לְגּוּפָא קַדִּישָׁא הַכְּלָלִי, הַנִּרְאֶה כְּמַרְאֵה אָדָם, רַק אוֹתָם הַצְּלָלִים הַכֵּהִים, חֲלוּשֵׁי הַחַיִּים וְהַמְּצִיאוּת, שֶׁלֹּא יַעַצְרוּ כֹּחַ בִּפְנִימִיּוּתָם לְהִכָּלֵל בַּחֲטִיבִיּוּת הַמְּיֻחֶדֶת וּמְאֻחֶדֶת, וְהֵם מַרְאִים בְּהִפָּרְדָם בְּיוֹתֵר אֶת הַחֲטִיבִיּוּת הָעֶלְיוֹנָה שֶׁל הָאַחְדּוּת הָרַעֲנָנָה, הַמְּחַיָּה כֹּל וּמִתְעַלָּה בְּכֹל, וּמְרוֹמֶמֶת וּמַעֲלָה אֶת כָּל בַּחַיִּים הַתּוֹלַדְּתִּיִּים, הַחֶבְרָתִיִּים, הָאֱמוּנִיִּים וְהַמַּחְשַׁבְתִּיִּים. מֻפְרָדִים עַל כֵּן מִשְּׁלֵמוּת הַצִּבְיֹון אוֹתָם הָרַעְיוֹנוֹת, הַנִּלְחָצִים מִתֹּוךְ רוּחָנִיּוּתָם הַחוֹלָנִית, לְטַשְׁטֵשׁ אֶת הַמַּמָּשִׁיּוּת הַמְּאֻשֶּׁשֶׁת, אֵיתָנִיּוּת הַמְּצִיאוּת בְּכָל עֲרָכֶיהָ, בִּנְיַן הָאֻמָּה הַיִּשְׂרָאֵלִית וְתִקְוֹתֶיהָ, הַשְׁלָמַת הָעוֹלָם, הַעֲמָדַת הַחַיִּים בְּכָל עֲרָכֵיהֶם עַל בְּסִיסָם, עַד כְּדֵי עֹמֶק הָאֱמֶת שֶׁל שִׁיבַת יִשְׂרָאֵל לְאַרְצוֹ, תִּיקּוּן הָעוֹלָם בִּתְחִיַּת הַמֵּתִים, וְהַעֲבָרַת רוּחַ הַטֻּמְאָה מִן הָאָרֶץ, גְּדֻלַּת הַיֵּשׁ כֻּלּוֹ מַעֲשֵׂה יְדֵי יוֹצֵר כֹּל, "יְהִי כְבֹוד ד' לְעוֹלָם יִשְׂמַח ד' בְּמַעֲשָׂיו" (תְּהִלִּים קד, לְא). וְהֵם הֵם תּוֹלְדוֹתֵיהֶם שֶׁל אוֹתָם הָרוּחוֹת, הַמַּפְחִידוֹת וּמְסַעֲרוֹת אֶת הָרוּחַ הַמְּיֻשָּׁב, שֶׁאֵין לָהֶם גּוּף, וְיִסּוּד הַכְלָלָה גּוּפָנִית בְּעֶצֶם מַהוּתִיּוּתָם, לֹא מִפְּנֵי עִלּוּיִים, אֶלָּא מִפְּנֵי חִסְרוֹן הַשְׁלָמָתָם. וְהָעֲקָא הַפְּנִימִית שֶׁל חִסְרוֹנָן הַיְּסוֹדִי הִיא הַמְּאָרָה הַדְּבֵקָה בָּהֶם, שֶׁתְּכוּנַת הַהֵיזֵק וְהַחַבְלָנוּת הִיא קְשׁוּרָה בְּצִבְיוֹנָם, הֵם הֵם מַזִּיקֵי עַלְמָא. וְשִׁכְלוּלָם שֶׁל יִשְׂרָאֵל בְּבִנְיַן בֵּית הַמִּקְדָּשׁ, "הַאֻמְנָם יֵשֵׁב אֱלֹהִים אֶת הָאָדָם עַל הָאָרֶץ" (דִּבְרֵי הַיָּמִים ב ו, יְח), שִׁכְלֵל אֶת צִבְיֹון הַדֵּעָה הַמִּתְנַשֵּׂאת לְמַעְלָה מִן הִגָּיוֹן מְצֻמְצָם, ו"ּבְשִׁיר שֶׁל פְּגָעִים נִתְקַדֵּשׁ" (שְׁבוּעוֹת טו, ב), "לֹא תִירָא מִפַּחַד לַיְלָה מֵחֵץ יָעוּף יֹוםָם, מִדֶּבֶר בָּאֹפֶל יַהֲלֹךְ מִקֶּטֶב יָשׁוּד צָהֳרָיִם" (תְּהִלִּים צא, ה-ו), וְהַכֹּל סִיַּעוּ בְּבִנְיַן בֵּית הַמִּקְדָּשׁ, נָוְיוֹ שֶׁל עוֹלָם וְשִׁכְלוּלוֹ. אוֹתָן הַדֵּעוֹת עַצְמָן, שֶׁכְּשֶׁהֵן הוֹלְכוֹת לְצַד הָרוּחָנִי שֶׁבְּצִיּוּר, מִתּוֹךְ צִמְצוּם הַחֹל שֶׁלָּהֶן, אֵינָן יְכוֹלוֹת לְאַחֵד אֶת כָּל הַיֵּשׁ בְּחוּבֶרֶת, וְהַתְּכָנִים הַמַּעֲשִׂיִּים וְהַיְּסוֹדוֹת הַגּוּפָנִיִּים מִשְׁתַּלְּפִים מֵהֶן, כְּמוֹ כֵן כְּשֶׁהֵן יוֹרְדוֹת אֶל הֶעָפָר, מִתְקַשְּׁרוֹת בְּסְדָרִים הַמַּעֲשִׂיִּים וּבְהַעֲרָכוֹת הַגּוּפָנִיּוֹת, מִיָּד נִשְׁמָטִים מֵהֶן כָּל תּוֹכְנֵי הָרוּחַ, וְהַשִּׁיקּוּעַ הָעָפְרִי מִתְגַּבֵּר עֲלֵיהֶן, עַד כְּדֵי שִׂנְאָה וְהַכְחָדָה שֶׁל כָּל קָדוֹשׁ וְנִשְׂגָּב. וּשְׁנֵי הַהֲפָכִים מִתְגַּלִּים בְּעֹמֶק צוּרָתָם, וּשְׁנֵיהֶם לְהֶפְסֵד וְחַבָּלָה, לְהַפְרָדָתָהּ שֶׁל שְׁלֵמוּת הַחִבּוּר הַכְּלָלִי שֶׁל שָׁמַיִם וָאָרֶץ, שֶׁל כָּל עֹז וְכָל הָדָר. וְאוֹר הַקֹּדֶשׁ מִתְאַדֵּר עַל הַכֹּל, מִתְגַּדֵּל עַל כָּל כֹּל, וּבְמָקוֹם יְרִידָתוֹ לְעִמְקֵי הַתַּחְתִּיּוֹת שָׁם הוּא מוֹצֵא אֶת כָּל מָרוֹם וְקָדוֹשׁ, וּבְמָקוֹם עֲלִיָּתוֹ לִמְרוֹמֵי שְׁפִירֵי גְּבֹהִים שָׁם הוּא מוֹצֵא שֹׁרֶשׁ כָּל אֲשֶׁר יָרַד וְנִשְׁפָּל. "אִם אֶסַּק שָׁמַיִם שָׁם אָתָּה וְאַצִּיעָה שְּׁאֹול הִנֶּךָּ, אֶשָּׂא כַנְפֵי שַׁחַר אֶשְׁכְּנָה בְּאַחֲרִית יָם, גַּם שָׁם יָדְךָ תַּנְחֵנִי וְתֹאחֲזֵנִי יְמִינֶךָ" (תְּהִלִּים קט, ח-י). וְהַסְּקִירָה הַזֹּאת, הָרְוִיָּה מִטַּלְלֵי הָאֱמֶת הַנִּצְחִיִּים, הִיא הָעֹומֶדֶת לָעַד וּמְעֹמֶדֶת עֲדֵי עַד אֶת שֵׁם יִשְׂרָאֵל. "כַּאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה אֲשֶׁר אֲנִי עֹשֶׂה עֹמְדִים לְפָנַי נְאֻם ד' כֵּן יַעֲמֹד זַרְעֲכֶם וְשִׁמְכֶם" (יְשַׁעְיָהוּ סו, כְּב).בַּאֲגֻדָּה </b>– בְּיָחִידָה;<b> מִסִּיגִים </b>– מִצִּדְדֵי פְסֹולֶת;<b> וְהַגְּוִיּוֹת </b>– וְהַגּוּפִים;<b> וְצִבְיוֹנָן </b>– וְסִגְנוֹנָן;<b> שִׂגּוּבוֹ </b>– הִתְעַלּוּתוֹ;<b> וּמַשְׂאוֹת </b>– וּשְׁאִיפֹות;<b> לְטִפּוּס </b>– לְאִישִׁיּוּת, לְמַהֲלָךְ;<b> לְגּוּפָא קַדִּישָׁא </b>– לַגּוּף הַקָּדוֹשׁ;<b> הַכֵּהִים </b>– הַמְּטֻושְׁטָשִׁים;<b> בַּחֲטִיבִיּוּת </b>– בַּיְּחִידָה;<b> הַתּוֹלַדְּתִּיִּים </b>– הַהִיסְטוֹרִיִּים;<b> הַחוֹלָנִית </b>– הַחוֹלָה;<b> הַמְּאֻשֶּׁשֶׁת </b>– הַחֲזָקוֹת, הַבְּרִיאוֹת;<b> תּוֹלְדוֹתֵיהֶם </b>– תּוֹצָרֵיהֶם;<b> וְהָעֲקָא </b>
– הלחץ; <b>הַמָּאָרָה</b> – הקללה; <b>מַזִּיקֵי עָלְמָא</b> – מזיקי העולם; <b>הַמִּתְנַשֵּׂאת</b> – המתעלה; <b>מִשְׁתַּלְּפִים</b> – יוצאים; <b>נִשְׁמָטִים</b> – יוצאים; <b>הֶעָפְרִי</b> – הגס; <b>מִתְאַדֵּר</b> – מתעצם; <b>הַתַּחְתִּיּוֹת</b> – השפלות; <b>שַׁפְרִירִי</b> – שחקים; <b>מִטַּלְלֵי</b> – מרעננות; <b>עֲדֵי עַד</b> – לנצח.

<b>בְּדֵעוֹת הַיּוֹנְקוֹת מִן הַחוֹל, כְּשֶׁהֵן מִתְרוֹמְמוֹת אֶל הַתֹּכֶן הָרוּחָנִי, הֲרֵי הֵן עוֹזְבוֹת אֶת הַתְּכָנִים הַמַּעֲשִׂיִּים וְהַמַּמָּשִׁיִּים לְגַמְרֵי, מִפְּנֵי שֶׁאֵין כֹּחָן יָפֶה לִכְלוֹל הַכֹּל בַּאֲגֻדָּה אַחַת</b> – תפיסות עולם דתיות (שהנצרות בראשן) שיונקות בשורשן מתפיסות חול אנושיות, כאשר הן מנסות לעצב השקפה רוחנית, נוטות הן להתנתק לחלוטין מעולם החומר, מפני שהן אינן בנויות להכיל קודש וחול יחדיו; <b>בַּאֲשֶׁר הֵן עַצְמָן הוֹלְכוֹת מִמָּקוֹר שֶׁכְּבָר הֻפְרַד, מַסִּיגִים שֶׁהוּצְאוּ מִחוּץ לְמַעֲרֶכֶת הַחַיִּים הַמְּלֵאִים, הַכּוֹלְלִים כָּל עוֹלָמִים</b> – וזאת מפני שיסודן הוא ב"תאונת עבודה" שנוצרה מתוך התנגדות שלהן לעם ישראל. <b>וּבְאוֹתָן שֶׁהֵן יוֹנְקוֹת מִמָּקוֹר הַקֹּדֶשׁ, כָּל מַה שֶּׁהֵן יוֹתֵר מִתְעַלּוֹת, הַכֹּל מִתְעַלֶּה עִמָּן, וְהַגְּוִיּוֹת וְכָל כֹּחוֹתֵיהֶן, מַכְשִׁירֵיהֶן וְצִבְיוֹנָן, מִתְעַלֶּה וּמִתְקַדֵּשׁ עַל יְדֵיהֶן, וְהָעוֹלָמִים בְּכָל מַמָּשִׁיּוּתָם הֶנָּם מִתְעַדְּנִים עַל יָדָן</b> – לעומת זאת, תפיסות העולם התורניות-יהודיות, ככל שהן מתעלות כך הן מצליחות לכלול את כל רבדי עולם החול; כדברי הפסוק: <b>"ד' חָפֵץ לְמַעַן צִדְקוֹ יַגְדִּיל תּוֹרָה וְיַאְדִּיר"</b> – התורה איננה באה לדכא את האדם, ה' חפץ להיטיב למציאות ולכן האדיר בנו את עוצמות החיים. <b>וְכָל מַה שֶּׁהַחוּט הַנִּמְשָׁךְ מִמְּרוֹמֵי הַקֹּדֶשׁ הוּא מְכֻוָּן יוֹתֵר לְעֻמַּת יָשְׁרוֹ, הוֹלֵךְ הוּא שִׂגּוּבוֹ וּמְאַגֵּד אֶת כָּל הַתְּכָנִים הַמַּעֲשִׂיִּים בַּחַיִּים, אֶת כָּל הַבְּרִיּוֹת בְּפֹעַל, אֶת כָּל הָעוֹלָמִים בְּצִיּוּר, אֶת כָּל הַתִּקְווֹת וּמַשְּׂאוֹת הַנְּפָשׁוֹת הַכְּלָלִיּוֹת וְהַפְּרָטִיּוֹת, וּמְחַבְּרָם יַחַד לְטִפּוּס כְּלָלִי</b> – ככל שפנימיות התורה תתברר בלב גדולי הרוח והצדיקים – כל אדם, כל מעשה ועניין, כל מקצוע ואידיאל, אפילו הקטן ביותר, יוכל למצוא את מקומו בתוך מהלך רוחני אחד שלם; עד <b>"שֶׁלֹּא יִפֹּל צְרֹור אָרֶץ"</b> – שום פרט לא ישמט בדרך. <b>וְנִשְׁאָרִים עוֹמְדִים מִחוּץ לְגּוּפָא קַדִּישָׁא הַכְּלָלִי, הַנִּרְאֶה כְּמַרְאֵה אָדָם, רַק אוֹתָם הַצְּלָלִים הַכֵּהִים, חֲלוּשֵׁי הַחַיִּים וְהַמְּצִיאוּת, שֶׁלֹּא יַעַצְרוּ כֹּחַ בִּפְנִימִיּוּתָם לְהִכָּלֵל בַּחֲטִיבִיּוּת הַמְּיֻחֶדֶת וּמְאֻחֶדֶת, וְהֵם מַרְאִים בְּהִפָּרְדָם בְּיוֹתֵר אֶת הַחֲטִיבִיּוּת הָעֶלְיוֹנָה שֶׁל הָאַחְדוּת הָרַעֲנָנָה, הַמְּחַיָּה כֹּל וּמִתְעַלָּה בְּכֹל, וּמְרוֹמֶמֶת וּמַעֲלָה אֶת כֹּל בְּחַיִּים הַתּוֹלַדְתִּיִּים, הַחֶבְרָתִיִּים, הָאֱמוּנִיִּים וְהַמַּחֲשַׁבְתִּיִּים</b> – אלו שבחרו שלא להתאחד סביב רעיון זה ("הגוף הקדוש"), ולהישאר שטחיים ומנותקים מהמציאות כולה – יחשפו בקלונם; ודווקא על ידי כך יתברר עד כמה נפלאה היא פנימיות תורה, המחברת בין כל בני האדם השונים ומרוממת את החיים ההיסטוריים, החברתיים, הדתיים והפילוסופיים. <b>מֻפְרָדִים עַל כֵּן מִשְּׁלֵמוּת הַצִּבְיוֹן אוֹתָם הָרַעְיוֹנוֹת, הַנִּלְחָצִים מִתּוֹךְ רוּחָנִיּוּתָם הַחוֹלָנִית, לְטַשְׁטֵשׁ אֶת הַמַּמָּשִׁיּוּת הַמְאֻשֶּׁשֶׁת, אֵיתָנִיּוֹת הַמְּצִיאוּת בְּכָל עֲרָכֶיהָ</b> – אם כן, אותן דעות ואמונות המפרידות בין הרוח והחומר, מתיימרות לטשטש את המציאות החזקה של <b>בִּנְיַן הָאֻמָּה הַיִּשְׂרָאֵלִית וְתִקְוֹתֶיהָ, הַשְׁלָמַת הָעוֹלָם, הַעֲמָדַת הַחַיִּים בְּכָל עֲרָכֶיהֶם עַל בְּסִיסָם, עַד כְּדֵי עֹמֶק הָאֱמֶת שֶׁל שִׁיבַת יִשְׂרָאֵל לְאַרְצוֹ, תִּיקּוּן הָעוֹלָם בִּתְחִיַּת הַמֵּתִים, וְהַעֲבָרַת רוּחַ הַטֻּמְאָה מִן הָאָרֶץ, גָּדְלַת הַיֵּשׁ כֻּלּוֹ מַעֲשֵׂה יְדֵי יוֹצֵר כֹּל</b> – התפיסה הישראלית דוגלת שניתן לתקן ולהעלות את הכל: לכונן מדינה מפותחת, עשירה ומוצלחת אך גם מוסרית וערכית, להפיץ את הבשורה לעולם כולו ולשאוף לתיקון צדדי המוות והרוע בעולם; כדברי הפסוק "<b>יְהִי כְבוֹד ד' לְעוֹלָם יִשְׂמַח ד' בְּמַעֲשָׂיו</b>". <b>וְהֵם הֵם</b> – התפיסות הדתיות הקלוקלות, <b>תּוֹלְדוֹתֵיהֶם שֶׁל אוֹתָם הָרוּחוֹת, הַמַּפְחִידוֹת וּמְסַעֲרוֹת אֶת הָרוּחַ הַמְּיֻשָּׁב, שֶׁאֵין לָהֶם גּוּף, וְיִסּוּד הַכְלָלָה גּוּפָנִית בְּעֶצֶם מַהוּתִיּוּתָם, לֹא מִפְּנֵי עִלּוּיֵּיהֶם, אֶלָּא מִפְּנֵי חֶסְרוֹן הַשְׁלָמָתָם</b> – תוצר הרוחות שאינן מסוגלות להכיל את צדדי החומר ומזעזעות את נפש האדם החי בעולם הזה; לא מפני רוחניותן הגבוהה, אלא אדרבה, עקב קוצר דעתן; <b>וְהָעִקָּא הַפְּנִימִית שֶׁל חֶסְרוֹנָן הַיְסוֹדִי הִיא הַמָּאָרָה הַדְּבֵקָה בָּהֶם, שֶׁתְּכוּנַת הַהֶיזֵּק וְהַחַבְלָנוּת הִיא קְשׁוּרָה בְּצִבְיוֹנָם, הֵם הֵם מַזִּיקֵי עָלְמָא</b> – חז"ל קראו לאותן רוחות "מזיקין" או "שדים". החיסרון המהותי שבהן, העובדה שהם לא כוללות גוף ורוח יוצרת באדם השפעה רוחנית שלילית – הוא מאבד את שיווי המשקל הרוחני, את היכולת לחבר בין נשמתו לגופו. <b>וְשִׁכְלוּלָם שֶׁל יִשְׂרָאֵל בְּבִנְיַן בֵּית הַמִּקְדָּשׁ, הַאֻמְנָם יֵשֵׁב אֱלֹהִים אֶת הָאָדָם עַל הָאָרֶץ, שִׁכְלֵל אֶת צִבְיוֹן הַדֵּעָה הַמִּתְנַשֵּׂאת לְמַעְלָה מִן הֶגְיוֹן מְצֻמְצָם, וּ"בְשִׁיר שֶׁל פְּגָעִים נִתְקַדֵּשׁ"</b>
– בית המקדש הוא המקום שבו רצון ה' הכולל קודש וחול, בא לידי ביטוי במציאות הממשית. כל חלקי המבנה המרשים, הכלים השונים ועבודת הקורבנות מתארים את שילובם והתעלותם של כל הכוחות שבמציאות. לכן, אין זה פלא, שכשישראל מרחיבים את מקום המקדש הם שרים, על פי חז"ל, "שיר של פגעים", שהוא מזמור התהלים המכוון לשמירה מן "המזיקים", שאומר: <b>"לֹא תִירָא מִפַּחַד לַיְלָה מֵחֵץ יָעוּף יוֹמָם, מִדֶּבֶר בָּאֹפֶל יַהֲלֹךְ מִקֶּטֶב יָשׁוּד צָהֳרָיִם"</b> – אין לחשוש מן "השד" ("קטב") ה"שודד" בצהרי היום; וכן חז"ל מתבטאים ש<b>הַכֹּל סִיְּעוּ בְּבִנְיַן בֵּית הַמִּקְדָּשׁ, נוֹיוֹ שֶׁל עוֹלָם וְשִׁכְלוּלוֹ</b> – שגם "השדים" מסייעים לבניין בית המקדש, מקום ההרמוניה ("נוי") של העולם. היינו גם התפיסות הפגומות המנתקות בין הקודש לחול, גורמות בעקיפין להשתלמות העולם. <b>אוֹתָן הַדֵּעוֹת עַצְמָן, שֶׁכְּשֶׁהֵן הוֹלְכוֹת לְצַד הָרוּחָנִי שֶׁבַּצִּיּוּר, מִתּוֹךְ צִמְצוּם הַחֹל שֶׁלָּהֶן, אֵינָן יְכוֹלוֹת לְאַחֵד אֶת כָּל הַיֵּשׁ בְּחֻבְרָה, וְהַתְּכָנִים הַמַּעֲשִׂיִּים וְהַיְּסוֹדוֹת הַגּוּפָנִיִּים מִשְׁתַּלְּפִים מֵהֶן</b> – השקפת עולם דתית (שמקורה כאמור בתפיסת עולם של חול) שאינה מצליחה לאגד את עולם הגוף עם עולם הרוח, יוצרת עולם רוח כפייתי שנשמטים ממנו כל היסודות הבריאים של הגופניות;<b> כְּמוֹ כֵן כְּשֶׁהֵן יוֹרְדוֹת אֶל הֶעָפָר, מִתְקַשְּׁרוֹת בַּסְּדָרִים הַמַּעֲשִׂיִּים וּבְהֶעָרָכוֹת הַגּוּפָנִיּוֹת מִיָּד נִשְׁמָטִים מֵהֶן כָּל תָּכְנֵי הָרוּחַ, וְהַשִּׁקּוּעַ הֶעָפְרִי מִתְגַּבֵּר עֲלֵיהֶן, עַד כְּדֵי שִׂנְאָה וְהַכְחָדָה שֶׁל כָּל קָדוֹשׁ וְנִשְׂגָּב</b> – ואזי עולם החול מתבצר רק בחומרנות ומחלחלת בציבור התחושה שהדת מתנגדת לחיים ויש להילחם בה.<b> וּשְׁנֵי הַהֲפָכִים מִתְגַּלִּים בְּעֹמֶק צוּרָתָם, וּשְׁנֵיהֶם לְהֶפְסֵד וְחַבָּלָה, לְהַפְרָדָתָהּ שֶׁל שְׁלֵמוּת הַחִבּוּר הַכְּלָלִי שֶׁל שָׁמַיִם וָאָרֶץ, שֶׁל כָּל עֹז וְכָל הָדָר</b> – גם הקיצוניות של עולם הרוח וגם הקיצוניות של עולם החול מתנגשות וגורמות לפירוד, שנאה ומלחמה. <b>וְאוֹר הַקֹּדֶשׁ מִתְאַדֵּר עַל הַכֹּל, מִתְגַּדֵּל עַל כָּל כֹּל, וּבְמָקוֹם יְרִידָתוֹ לְעִמְקֵי הַתַּחְתִּיּוֹת שָׁם הוּא מוֹצֵא אֶת כָּל מָרוֹם וְקָדוֹשׁ, וּבְמָקוֹם עֲלִיָּתוֹ לִמְרוֹמֵי שְׁפִירֵי גְּבוֹהִים שָׁם הוּא מוֹצֵא שֹׁרֶשׁ כָּל אֲשֶׁר יָרַד וְנִשְׁפַּל</b> – רק באורה של תורת חיים מונח הפתרון למורכבות האנושית, רק בהתעלות השמיימית של כל פרט ומעשה, של כל כישרון ודעה – תימצא האנושות את האיזון והיושר. על כך אמר דוד המלך: "<b>אִם אֶסַּק שָׁמַיִם שָׁם אַתָּה וְאַצִּיעָה שְּׁאוֹל הִנֶּךָּ, אֶשָּׂא כַנְפֵי שָׁחַר אֶשְׁכְּנָה בְּאַחֲרִית יָם, גַּם שָׁם יָדְךָ תַנְחֵנִי וְתֹאחֲזֵנִי יְמִינֶךָ</b>" – על ידי עבודה ועמל רוחני ניתן למצוא את אלוהים גם בגבהי מרומים, בשאיפות רוחניות אדירות, וגם בפרטי החיים הקטנים ביותר. <b>וְהַסְּקִירָה הַזֹּאת, הָרְוִיָּה מִטַּלְלֵי הָאֱמֶת הַנִּצְחִיִּים, הִיא הָעֹמֶדֶת לָעַד וּמְעַמֶּדֶת עֲדֵי עַד אֶת שֵׁם יִשְׂרָאֵל</b> – זו האמונה המלווה את המסורת וההיסטוריה של עם ישראל. אמונה זו תלך ותתגלה בשלמות בשוב ישראל לארצם: "<b>כַּאֲשֶׁר הַשָּׁמַיִם הַחֲדָשִׁים וְהָאָרֶץ הַחֲדָשָׁה אֲשֶׁר אֲנִי עוֹשֶׂה עֹמְדִים לְפָנַי נְאֻם ה' כֵּן יַעֲמֹד זַרְעֲכֶם וְשִׁמְכֶם</b>" – התגלות הרוח המתוקנת ("השמים החדשים") ועולם החול המלא קדושה ("הארץ החדשה"), תלויה באידאל הנצחי של עם ישראל. 

<b>כְּנִצְחוֹן הַקֹּדֶשׁ בָּעוֹלָםסוֹף כָּל סוֹף יְנַצַּח הַקֹּדֶשׁ אֶת הָעוֹלָם. הַחֶשְׁבּוֹנוֹת הַפְּשׁוּטִים, שֶׁגַּם לְבָבוֹת שֶׁל יְלָדִים מַרְגִּישִׁים בַּאֲמִתָּתָם, הֵם הֵם יִהְיוּ יְסוֹדוֹת הַחַיִּים, וּ"מִפִּי עוֹלְלִים וְיוֹנְקִים יוּסַד עֹז"</b> תהילים ח, ג). העולם הנצחי, הרוחני, השכלי הקיים, יהיה ראש כל המאויים, והבסיס לכל עלילות בני האדם. המדות הטובות בשרשן העליון, שהוא הולך ומתעלה עד שהוא בא אל הערפל אשר שם האלהים, הן הנה אשר יהיו למוסדות לחיי החברה המשפחה והיחיד, והדעות שהן אבות למדות הטובות, והמזגים המתילדים על ידי סדרי חיים כאלה, שהם מתאימים עם יסודן של המדות הטובות, הם הגורמים שעצם השמות וכחות החיים ומקורותיהם יתעלו, יאירו ויתגברו. ומתגברים המקורים, ומתברכים המעינות, ומתעדנים העולמים, ושמחות הנשמות בגן עדנן, וצוהלים הרוחות במכונם, ונולדים אנשי סגולה עטורי חסד, ומתארכים החיים בשקט וחמדה עדינה, ונפטרים מן העולם מלאי עז ושבעי ימים, והולכים למנוחת עולמים ועדני נועם, ומופיעים ממרומי עדנם אור וחיים גם במרכזי החיים הגופניים. והולך העולם ומתבסס, והולכת התרבות ומתרחבת, והולך הדעת ומתעלה, ומקשיבים קול אלהים בהדר, ורואים הוד החכמה והחסד, ומכירים יופי העולם וטובו, ובאים להדר ולפאר ליוצר עולמים בשפתי אמת, ומתאזרים בגבורה להרבות עצמה וחיים, ומטהרים את החיים מכל זיהום, ומישרים את הלבבות מכל מעקשים, ומתרוממים לגבהי רום, ומתחברים עם מלאכי עליון ושרפי קודש בלא פחד ורתת, ומשתגבים בשיגוב אלוה נורא הוד, ומתפארים בפאר בטחון ושלות נצח, ומתרחבת האורה, לשירה לחכמה, לגבורה, לתפארת ולעז, ובריות נעזבות חביבות זו לזו, והשלום הולך ונבנה, ביחידים ובלאומים, ומתרחב גם על כל חית השדה וכל רמש הארץ, על צבאות עליונים ותחתונים, כלו אמר כבוד.<b>בַּאֲמִתָּתָם</b> – באמת שלהם; <b>רֹאשׁ כָּל הַמַּאֲוַיִּים</b> – פסגת כל השאיפות;<b> עֲלִילוֹת</b> – פעולות;<b> וְהַמְּזָגִים הַמִּתְיַלְדִים</b> – והאופי הנולד;<b> הַמְּקוֹרִים</b> – השורשים;<b> בִּמְכוֹנָם</b> – במקומם;<b> סְגֻלָּה</b> – מעלה;<b> וּמִתְאַזְּרִים</b> – ומתחמשים;<b> מַעֲקַשִּׁים</b> – מכשולים;<b> לְגָבְהֵי רוּם</b> – לפסגות רוח;<b> וּרְתֵת</b> – ורתיעה;<b> וּמִשְׂתַּגְּבִים</b> – ומתרוממים;<b> נֶעֱזָבוֹת</b> – נטושות.

<b>סוֹף כָּל סוֹף יְנַצַּח הַקֹּדֶשׁ אֶת הָעוֹלָם</b> – העולם איננו הפקר, ריבונו של עולם מכוון את העולם לתיקונו השלם: <b>הַחֶשְׁבּוֹנוֹת הַפְּשׁוּטִים, שֶׁגַּם לְבָבוֹת שֶׁל יְלָדִים מַרְגִּישִׁים בַּאֲמִתָּתָם, הֵם הֵם יִהְיוּ יְסוֹדוֹת הַחַיִּים, וּ"מִפִּי עוֹלְלִים וְיוֹנְקִים יוּסַד עֹז"</b> – האמת הפשוטה ביותר בעולם – שגם הנפשות הצעירות ביותר חשות אותה – שישנו כיוון חיובי למציאות; אמת זו תהיה בסיס החיים של העולם כולו בסופו של דבר. <b>הָעוֹלָם הַנִּצְחִי, הָרוּחָנִי, הַשִּׂכְלִי הַקַּיָּם, יִהְיֶה רֹאשׁ כָּל הַמַּאֲוַיִּים, וְהַבָּסִיס לְכָל עֲלִילוֹת בְּנֵי הָאָדָם</b>– לעתיד, פסגת השאיפות תהיה החיבור אל הנצח האלוהי, וממילא כך יתנהלו כל פעולותיה של האנושות. <b>הַמִּדּוֹת הַטּוֹבוֹת בְּשָׁרְשָׁן הָעֶלְיוֹן, שֶׁהוּא הוֹלֵךְ וּמִתְעַלֶּה עַד שֶׁהוּא בָּא אֶל הָעֲרָפֶל אֲשֶׁר שָׁם הָאֱלֹהִים, הֵן הֵנָּה אֲשֶׁר יִהְיוּ לְמוֹסָדוֹת לְחַיֵּי הַחֶבְרָה הַמִּשְׁפָּחָה וְהַיָּחִיד</b> – מתוך שהאדם יהיה קשור לנשגב האלוהי (שמרוב נשגבות אינו ניתן לתפיסה אנושית מלאה), יעצים בקרבו את הטוב, החסד, הגבורה והאהבה; ומידות אלו ישמשו כתשתיות של מוסדות הציבור והפרט. <b>וְהַדֵּעוֹת שֶׁהֵן אָבוֹת לַמִּדּוֹת הַטּוֹבוֹת, וְהַמְּזָגִים הַמִּתְיַלְדִים עַל יְדֵי סִדְרֵי חַיִּים כָּאֵלֶּה, שֶׁהֵם מַתְאִימִים עִם יְסוֹדָן שֶׁל הַמִּדּוֹת הַטּוֹבוֹת, הֵם הַגּוֹרְמִים שֶׁעֶצֶם הַשֵּׁמוֹת וְכֹחוֹת הַחַיִּים וּמְקוֹרוֹתֵיהֶם יִתְעַלּוּ, יָאִירוּ וְיִתְגַּבְּרוּ</b> – תפיסות העולם שהן הבסיס למידות הטובות, והאופי שנולד מהתנהלות טהורה מעין זו (שמותאם עם העיקרון של המידות הטובות) – גורמים שהשפע האלוהי (שמתבטא ב"שמות" של הבורא) וכוחות החיים ילכו ויתגברו; <b>וּמִתְגַּבְּרִים הַמְּקוֹרִים, וּמִתְבָּרְכִים הַמַּעֲיָנוֹת, וּמִתְעַדְּנִים הָעוֹלָמִים, וּשְׂמֵחוֹת הַנְּשָׁמוֹת בְּגַן עֶדְנָן, וְצוֹהֲלִים הָרוּחוֹת בִּמְכוֹנָם, וְנוֹלָדִים אַנְשֵׁי סְגֻלָּה עֲטוּרֵי חֶסֶד</b> – מקורות החיים הולכים ונובעים; העולם מתעדן; הנפשות מוצאות את מקומן הראוי; ונולדים אנשי מעלה שמוסיפים טוב וחסד למציאות; <b>וּמִתְאָרְכִים הַחַיִּים בְּשֶׁקֶט וְחֶמְדָּה עֲדִינָה, וְנִפְטָרִים מִן הָעוֹלָם מְלֵאֵי עֹז וּשְׂבֵעֵי יָמִים, וְהוֹלְכִים לִמְנוּחַת עוֹלָמִים וְעֶדְנֵי נֹעַם</b> – במצב זה חיי האדם הם עונג מתמשך, ארוך ונעים; אף הפרידה מהעולם איננה כה מאיימת אלא כעין הפסקה קלה לזיכוך רוחני עד להתחדשות החיים מחדש; <b>וּמוֹפִיעִים מִמְּרוֹמֵי עֶדְנָם אוֹר וְחַיִּים גַּם בְּמֶרְכְּזֵי הַחַיִּים הַגּוּפָנִיִּים</b> – והחיים מופיעים בטהרה ובעדינות גם בעת העיסוק בשיא הגופניות. <b>וְהוֹלֵךְ הָעוֹלָם וּמִתְבַּסֵּס, וְהוֹלֶכֶת הַתַּרְבּוּת וּמִתְרַחֶבֶת, וְהוֹלֵךְ הַדַּעַת וּמִתְעַלֶּה, וּמַקְשִׁיבִים קוֹל אֱלֹהִים בְּהָדָר, וְרוֹאִים הוֹד הַחָכְמָה וְהַחֶסֶד, וּמַכִּירִים יֹפִי הָעוֹלָם וְטוּבוֹ</b> – כשאור התורה יתגלה בעולם יקבל הכל משמעות אחרת. המוסר ואהבת האדם יהיו מבוססים באדם, התרבות האנושית תקבל משמעות עמוקה, תפיסת העולם תתבהר והאדם ימצא את אחדות ה' בכל. <b>וּבָאִים לְהַדֵּר וּלְפָאֵר לְיוֹצֵר עוֹלָמִים בְּשִׂפְתֵי אֱמֶת, וּמִתְאַזְּרִים בִּגְבוּרָה לְהַרְבּוֹת עָצְמָה וְחַיִּים, וּמְטַהֲרִים אֶת הַחַיִּים מִכָּל זִהוּם, וּמְיַשְּׁרִים אֶת הַלְּבָבוֹת מִכָּל מַעֲקַשִּׁים</b> – מתוך כך מתגדלות הודיה טבעית לריבון העולמים ושאיפה לתיקון העולם מכל המכשולים. <b>וּמִתְרוֹמְמִים לְגָבְהֵי רוּם, וּמִתְחַבְּרִים עִם מַלְאֲכֵי עֶלְיוֹן וְשַׂרְפֵי קֹדֶשׁ בְּלֹא פַּחַד וּרְתֵת, וּמִשְׂתַּגְּבִים בְּשִׂגּוּב אֱלוֹהַּ נוֹרָא הוֹד, וּמִתְפָּאֲרִים בִּפְאֵר בִּטָּחוֹן וְשַׁלְוַת נֶצַח, וּמִתְרַחֶבֶת הָאוֹרָה, לְשִׁירָה לְחָכְמָה, לִגְבוּרָה, לְתִפְאֶרֶת וּלְעֹז</b> – אנו מתעלים לגבהי שמים; מגיעים להרמוניה עם כלל הכוחות הרוחניים במציאות; מתמלאים בביטחון ובשלווה; השירה, היופי והעונג ימלאו את העולם כולו; <b>וּבְרִיּוֹת נַעֲשׂוֹת חֲבִיבוֹת זוֹ לָזוֹ, וְהַשָּׁלוֹם הוֹלֵךְ וְנִבְנֶה, בַּיְחִידִים וּבַלְאֻמִּים, וּמִתְרַחֵב גַּם עַל כָּל חַיַּת הַשָּׂדֶה וְכָל רֶמֶשׂ הָאָרֶץ, עַל צִבְאוֹת עֶלְיוֹנִים וְתַחְתּוֹנִים, כֻּלּוֹ אֹמֵר כָּבוֹד</b> – ומגיעה הרמוניה לכל הברואים, גם לאלו שנטושים כעת, והמציאות מתאחדת ומביע בכך כבוד לאלוהי ישראל. במהרה בימינו. 



<b>מַאֲמָר שֵׁנִי</b>
<b>הַחַיּוּת הָאֱלֹהִית</b>
סדר א
<b>הַחַיּוּת הָאֱלֹהִית הָעוֹלָמִית</b>
א
<b>הַחַיּוּת הָאֱלֹהִית הָעוֹלָמִית</b>
זיו אור אלהים, הממלא את העולמים כולם, מחיה ומרוה אותם מדשן נועם עליון של מקור החיים, הרי הוא נותן חיל בנשמות, במלאכים, ובכל יצור, לחוש את פנימיות תחושת החיים. ונטפי עדנים הולכים ומטפטפים ומשפרים את החיים כולם. והמציאות כולה יש לה בשביל כך אותו האור והזוהר, המבהיק עליה מאוצר הטוב של מקור חי העולמים. הזיו החי בעצמו מופיע הוא <b>בְּהוֹדוֹ</b> על כל, ועיני כל פונים אליו, <b>וּמוּשְׂבָּעִים רָצוֹן</b> מיד אל עליון זאת הפתוחה. היצורים העליונים שביצירה, ברואי מעלה ומטה מתענגים, ושלות עולמים רעננה הולכת ומפעמת בנחת רוח בקרבם, מביטים הם אל מקורם <b>וְיִנְהָרוּ</b>. אבל לפתע פתאם מתגברת התשוקה הנלהבה, בחיי הזיו האלהי עצמו, להתעלות באהבת <b>עֲדִי עַד</b> למקור זיום, לאור חייהם. שפעת ההכרה והחיים מתעלים בתוך הזיו ממעל לכל ערך עולם ויצור, הערך <b>הַתַּחְתִּיתִּי</b> של הזיו המחיה הולך <b>וּמִתְעַלֵּם</b>, כל רישומי שפעת עדני עולמי עולמים הולכים ומתטשטשים, החיים נבלעים במקורם. והיצירה כולה <b>לֵאָה</b> וצמאה, אין פתח לשערי אורה, אין צנור לזרמת חיי קודש וטוהר, אין דרך <b>לִלְשֹׁד טִלְלֵי</b> אורות. וגבורי כח, נשמות עליונות, צדיקי עולם, כאריות שואגים בצמאון נפשם, ומלאכי שלום <b>כַּהֲמוֹת גַּלִּים יֶהֱמִיּוּן</b>, בשקיקה גדולה להתגלות אור אלהי עולם ונועמו, וכל העולמים כולם <b>צְחֵי</b> צמא שואגים, הבו אור, <b>בְּעִטּוּף</b> נפשם. ומקור היצירה ממקורו העליון ביסוד מקור החיים מופיע להשביע ברוב <b>צַחְצָחוֹת</b> ממקור האהבה העליונה. בשפעת חיים חדשים וברב טוב ועושר שב זיו החיים, שכינת אל, להיות חוזרת ושורה על כל היצורים, והחיים שבים ברב פאר והוד למהלכם בתוספת מרובה, מרב עונג דישון אהבת עולמים, שהופעה מקרבת אלהים עליון בעומק זיו חי העולמים.
זיו </b>– פגישת האור בחומר;<b> מִדֶּשֶׁן נוֹעַם</b> – מהנעימות המובחרת;<b> חַיִל</b> – כוח; <b>וְנִטְפֵי</b> – וטיפות;<b> בְּהוֹדוֹ</b> – באורו המוקרן;<b> וּמוּשְׂבָּעִים רָצוֹן</b> – ומשביעים את רצונם;<b> וְיִנְהָרוּ</b> – ויתמלאו באורה או ירדפו אחריו; <b>וּמִתְעַלֵּם</b> – ונעלם;<b> עֲדִי עַד</b> – נצחית;<b> הַתַּחְתִּיתִּי</b> – הנמוך;<b> לֵאָה</b> – עייפה;<b> לִלְשֹׁד טִלְלֵי</b> – למעיין הרעננות; <b>כַּהֲמוֹת גַּלִּים יֶהֱמִיּוּן</b> – ישמיעו רעש כרעש גלי הים;<b> צְחֵי</b> -צמאי;<b> בְּעִטּוּף</b> – בצער (שעוטף אותם);<b> צַחְצָחוֹת</b>
– נקיות מצוחצחת; ושורה – ומרחפת.

<b>זִיו אוֹר אֱלֹהִים, הַמְּמַלֵּא אֶת הָעוֹלָמִים כֻּלָּם, מְחַיֶּה וּמְרַוֶּה אוֹתָם מִדֶּשֶׁן נֹעַם עֶלְיוֹן שֶׁל מְקוֹר הַחַיִּים, הֲרֵי הוּא נוֹתֵן חַיִל בַּנְּשָׁמוֹת, בַּמַּלְאָכִים, וּבְכָל יְצוּר, לָחוּשׁ אֶת פְּנִימִיּוּת תְּחוּשַׁת הַחַיִּים</b> – השפע האלוהי החודר בעולם ("זיו") מאפשר לבריות להתעלות לעיתים למדרגת עונג עליונה ולחוש את הממד הפנימי בחייהם. <b>וְנִטְפֵי עֲדָנִים הוֹלְכִים וּמְטַפְטְפִים וּמְשַׁפְּרִים אֶת הַחַיִּים כֻּלָּם</b> – ה"זיו" חודר במציאות בהדרגה, בכל יום ויום הטוב האלוהי מתגבר יותר באדם ובעולם; <b>וְהַמְּצִיאוּת כֻּלָּהּ יֵשׁ לָהּ בִּשְׁבִיל כָּךְ אוֹתוֹ הָאוֹר וְהַזֹּהַר, הַמַּבְהִיק עָלֶיהָ מֵאוֹצַר הַטּוֹב שֶׁל מְקוֹר חַי הָעוֹלָמִים</b> – ואזי המציאות כולה מתברכת ממנו. <b>הַזִּיו הַחַי בְּעַצְמוֹ מוֹפִיעַ הוּא בְּהוֹדוֹ עַל כֹּל, וְעֵינֵי כֹּל פּוֹנִים אֵלָיו, וּמוּשְׂבָּעִים רָצוֹן מִיַּד אֵל עֶלְיוֹן זֹאת הַפְּתוּחָה</b> – הזיו האלוהי מרומם את הרצון של הבריות כולן, והן מתמלאות בטוב נשגב ובתחושת סיפוק ושלמות; <b>הַיְּצוּרִים הָעֶלְיוֹנִים שֶׁבַּיְּצִירָה, בְּרוּאֵי מַעְלָה וּמַטָּה מִתְעַנְּגִים, וּשְׁלוַת עוֹלָמִים רַעֲנַנָּה הוֹלֶכֶת וּמְפַעֶמֶת בְּנַחַת רוּחַ בְּקִרְבָּם, מַבִּיטִים הֵם אֶל מְקוֹרָם וְיִנְהָרוּ</b> – הברואים כולם, הן בממד שלנו והן בממדים אחרים, מתחברים אל מקורם ונוהרים אליו. <b>אֲבָל לְפֶתַע פִּתְאוֹם מִתְגַּבֶּרֶת הַתְּשׁוּקָה הַנִּלְהֶבֶת, בְּחַיֵּי הַזִּיו הָאֱלֹהִי עַצְמוֹ, לְהִתְעַלּוֹת בְּאַהֲבַת עֲדֵי עַד לִמְקוֹר זִיוָם, לְאוֹר חַיֵּיהֶם</b> – אולם לעיתים הזיו האלוהי "מעוניין" לשוב למקורו, היינו <b>שִׁפְעַת הַהַכָּרָה וְהַחַיִּים מִתְעַלִּים בְּתוֹךְ הַזִּיו מִמַּעַל לְכָל עֵרֶךְ עוֹלָם וְיֵצוּר, הָעֵרֶךְ הַתַּחְתִּיתִי שֶׁל הַזִּיו הַמְּחַיֶּה הוֹלֵךְ וּמִתְעַלֵּם, כָּל רִשּׁוּמֵי שִׁפְעַת עֶדְנֵי עוֹלְמֵי עוֹלָמִים הוֹלְכִים וּמִתְטַשְׁטְשִׁים, הַחַיִּים נִבְלָעִים בִּמְקוֹרָם</b> – השפע האלוהי חש מצומצם בעולם הזה ומעוניין להתחבר עם מקורה הלא-מוגבל, ואזי הולכת ומטשטשת ההשפעה הרוחנית במציאות; זוהי תקופה קשה לעולם (למשל בזמן הגלות בו אין מקום לשכינה להופיע בעולם הזה ועם ישראל "בורח" לשאיפות מופשטות ונושט את ניהול חיי המעשה מתוך קדושה). <b>וְהַיְּצִירָה כֻּלָּהּ לֵאָה וּצְמֵאָה, אֵין פֶּתַח לְשַׁעֲרֵי אוֹרָה, אֵין צִנּוֹר לְזָרְמַת חַיֵּי קֹדֶשׁ וְטֹהַר, אֵין דֶּרֶךְ לְלֵשֶׁד טַלְלֵי אוֹרוֹת</b> – הכוחות הרוחניים בעולם נחלשים בתקופה זו, הרצון האלוהי ששפע בהם הסתלק והם חשים עייפות וצימאון למעיין האלוהי הרענן שיפיח בהם אורות. <b>וְגִבּוֹרֵי כֹּחַ, נְשָׁמוֹת עֶלְיוֹנוֹת, צַדִּיקֵי עוֹלָם, כַּאֲרָיוֹת שׁוֹאֲגִים בְּצִמָּאוֹן נַפְשָׁם, וּמַלְאֲכֵי שָׁלוֹם כְּהֵמוֹת גַּלִּים יֶהֱמִיּוּן, בִּשְׁקִיקָה גְדוֹלָה לְהִתְגַּלּוּת אוֹר אֱלֹהֵי עוֹלָם וְנֹעֲמוֹ, וְכָל הָעוֹלָמִים כֻּלָּם צְחֵי צָמָא שׁוֹאֲגִים, הָבוּ אוֹר, בְּעִטּוּף נַפְשָׁם</b> – הצדיקים, שמעמיקים בסוד המציאות, משתוקקים לגילויו של הרצון האלוהי מחדש. בתפילתם ובצערם הם מביאים לידי ביטוי מוחשי את שאיפתו הפנימית של העולם כולו לתיקון והתעלות. <b>וּמְקוֹר הַיְּצִירָה מִמְּקוֹרוֹ הָעֶלְיוֹן בְּיִסּוֹד מְקוֹר הַחַיִּים מוֹפִיעַ לְהַשְׂבִּיעַ בְּרֹב צַחְצָחוֹת מִמְּקוֹר הָאַהֲבָה הָעֶלְיוֹנָה. בְּשִׁפְעַת חַיִּים חֲדָשִׁים וּבְרַב טוֹב וְעֹשֶׁר שָׁב זִיו הַחַיִּים, שְׁכִינַת אֵל, לִהְיוֹת חוֹזֶרֶת וְשׁוֹרָה עַל כָּל הַיְּצוּרִים, וְהַחַיִּים שָׁבִים בְּרַב פְּאֵר וְהוֹד לְמַהֲלָכָם בְּתוֹסֶפֶת מְרֻבָּה, מֵרֹב עֹנֶג דִּשּׁוּן אַהֲבַת עוֹלָמִים, שֶׁהוֹפָעָה מְקָרֶבֶת אֱלֹהִים עֶלְיוֹן בְּעֹמֶק זִיו חַי הָעוֹלָמִים</b> – לאחר זמן, חוזרת השראת השכינה הטהורה והמקורית בעוצמה גדולה יותר. העולם מתחדש ברצון אלוהי נשגב, ושפע של רצון טוב אינסופי דוחף את התרבות האנושית והחיים בכללם.

<b>בְּהַשֶּׁפַע הָעֶלְיוֹן</b>שפעת המחשבות, כשהולכות מלמעלה ממקור עליון, היא גורמת את המהלך להופיע המון דבורים והנהגות, הדרכות וציורים, בצורה הממלאה אושר את כל המוכשרים לקבל לפי תכונתם ואפשריותם. זוהי הצורה היותר ברוכה, מעין דוגמא של מעלה, שבהשפעות הרוחניות. המדה העליונה מתמלאת, שפעת הטוב מתנשא, העושר העליון מתגדל, בתפנוקי מלכין יושבים, מזיו ההופעה יוצרים, וכל המתקרב מתקדש, וכל דבור מלא קודש, מלא חיי עולמים, וכל הגה ברוך הוא ממקורו, וכל תנועה וכל ניד, כל נעימה וכל דקדוק נאצל ממקור עליון. הרוח העליון המלא עולם, המצומצם בגדלו, והדר תפארה, גם הוא בעילויו העליון, בשאיפתו האין סופית, בהויתו המושלמה, הוא המרים את כל שורש היצור. רוח העולם ברוח עליון מתאחד, משפעת הברכה הכל מתמלא. הנשמות של כל בריות ושל כל עולמים מתמלאות נחת, עמים מתברכים, חכמים וסופרים מתעטרים במחשבות שלום וברכה. כל רוח מלא תקוה נעימה. הבטחון האלהי, שלומו ואשרו, זיו תענוגיו וגאון קדשו ממלא את הכל, ובריקת הזוהר על כל מהלכי החיים הולך למישרים, ישוב העולם מתפאר בכל עמקיו ורומיו, התשוקה הנחמדה להתרומם מעל כל זמנים, להדבק בערך הנצח והודו, ממלאה את הכל, ומתנשאת לכל לראש. שרי קודש שרים, מזמרי זמירות מנעימים, טללי שמים מתברכים, לשד חיי ארץ מתנעם, צמח האדמה עולה לברכה, פרי הארץ לגאון ולתפארת, אהבת החיים מתעדנת, ודור נולד בא בזיון תפארה, בקודש ובושם טוהר, מחומש בכל כשרון ומהודר באוצר גבורה, מעדנת עולם הבא, ומראש הררי קדמי עולם, ממקור שעשועי אל עליון ביסוד החכמה והתבונה הרת עולמים, וארחות המוסר, הכל יונק ומתברך. מי יוכל לפאר את יוקר שעות עליונות הללו, שהן באות ושוטפות באורן. אור תורה הוא מחולל אותן. "אשרי העם שככה לו" (תהילים קמד, טו).מתנשא – מתרומם; מלכין – מלכים; ניד – תזוזה קטנה; נאצל – מושפע; בהויתו – במציאותו; <b>מִתְעַטְּרִים</b> – מתקשטים; <b>וְגָאוֹן</b> – והדר; <b>וּבְרִיקַת</b> – והברקת; <b>לְמֵישָׁרִים</b> – באופן ישר; <b>וְרוּמָיו</b> – וגובהו; <b>וּמִתְנַשֵּׂאת</b> – ומרוממת; <b>שָׂרֵי קֹדֶשׁ</b> – צדיקים (שהם 'שולטים' על הקודש); טללי
– רסיסי רעננות;<b> לֶשֶׁד</b> – מעיין;<b> מִתְנַעֵם</b> – נהיה נעים;<b> בִּזְיוֹן</b> – מצויד, מלא;<b> וּמְהֻדָּר</b> – ומלא הדר;<b> וּמֵרֹאשׁ הַרְרֵי קֶדֶם עוֹלָם</b> – ומראש פסגות הגובה העתיקות;<b> הֹרַת</b> – מולידת (מלשון 'הריון');<b> וְאֹרְחוֹת</b> – ודרכי;<b> מְחוֹלֵל</b> – יוצר.

<b>שִׁפְעַת הַמַּחֲשָׁבוֹת, כְּשֶׁהוֹלְכוֹת מִלְמַעְלָה מִמָּקוֹר עֶלְיוֹן, הִיא גּוֹרֶמֶת אֶת הַמַּהֲלָךְ לְהוֹפִיעַ הֲמוֹן דִּבּוּרִים וְהַנְהָגוֹת, הַדְרָכוֹת וְצִיּוּרִים, בְּצוּרָה הַמְּמַלְּאָה אֹשֶׁר אֶת כָּל הַמֻּכְשָׁרִים לְקַבֵּל לְפִי תְּכוּנָתָם וְאֶפְשָׁרִיּוּתָם</b> – כשהמחשבות הקדושות מפעמות בלב האדם בצורה חזקה הוא נדחף לבטא אותם בצורה ממשית: בדיבור ובמעשה. על ידי כך, רבים, המחוברים לסגנון מחשבה דומה מסוגלים להתמלא באושר וסיפוק פנימי. <b>זוֹהִי הַצּוּרָה הַיּוֹתֵר בְּרוּכָה, מֵעֵין דֻּגְמָא שֶׁל מַעְלָה, שֶׁבְּהַשְׁפָּעוֹת הָרוּחָנִיּוֹת</b> – מדרגה זו דומה לפעולתו של ריבונו של עולם. העולם, התורה והנבואה אינן אלא התגלות ממשית ומפורטת של מחשבת ה' שהתגברה כל כך עד שחדרה לכל פרט בעולם. <b>הַמִּדָּה הָעֶלְיוֹנָה מִתְמַלֵּאת, שִׁפְעַת הַטּוֹב מִתְנַשֵּׂא, הָעֹשֶׁר הָעֶלְיוֹן מִתְגַּדֵּל, בְּתַפְנוּקֵי מְלָכִין יוֹשְׁבִים, מִזִּיו הַהוֹפָעָה יוֹצְרִים, וְכָל הַמִּתְקָרֵב מִתְקַדֵּשׁ, וְכָל דִּבּוּר מָלֵא קֹדֶשׁ, מָלֵא חַיֵּי עוֹלָמִים, וְכָל הֶגֶה בָּרוּךְ הוּא מִמְּקוֹרוֹ, וְכָל תְּנוּעָה וְכָל נִיד, כָּל נְעִימָה וְכָל דִּקְדּוּק נֶאֱצָל מִמָּקוֹר עֶלְיוֹן –</b> מדרגה זו מרוממת את החיים כולם. שאיפות רוחניות וטהורות ממלאות את לב האדם וקורנות לסביבה, הוא מלא בשאיפות רוחניות ("מתפנק" בעדן מלכות) עד שאין דיבור, תנועה, מעשה ואפילו מבט שלא מבטא את השאיפות הללו. <b>הָרוּחַ הָעֶלְיוֹן הַמָּלֵא עוֹלָם, הַמְּצֻמְצָם בְּגָדְלוֹ, וַהֲדַר תִּפְאָרָה, גַּם הוּא בְּעִלּוּיוֹ הָעֶלְיוֹן, בִּשְׁאִיפָתוֹ הָאֵין סוֹפִית, בְּהֲוִיָּתוֹ הַמֻּשְׁלֶמֶת, הוּא הַמֵּרִים אֶת כָּל שֹׁרֶשׁ הַיְּצוּר</b> – תופעה זו קיימת גם במציאות הכללית, שגם בה יש חיבור בין הצד הפנימי שבה לצדה המעשי. בסתר המציאות קיימת שאיפה העמוקה לאחדות, לשלמות; שאיפה זו מחוברת לחייהן של הבריות כולן ומביאה ברכה: <b>רוּחַ הָעוֹלָם בְּרוּחַ עֶלְיוֹן מִתְאַחֵד, מַשְׁפַּעַת הַבְּרָכָה הַכֹּל מִתְמַלֵּא</b>. כתוצאה מכך, <b>הַנְּשָׁמוֹת שֶׁל כָּל בְּרִיּוֹת וְשֶׁל כָּל עוֹלָמִים מִתְמַלְּאוֹת נַחַת, עַמִּים מִתְבָּרְכִים, חֲכָמִים וְסוֹפְרִים מִתְעַטְּרִים בְּמַחְשָׁבוֹת שָׁלוֹם וּבְרָכָה. כָּל רוּחַ מָלֵא תִּקְוָה נְעִימָה</b> – ככל שחודרת במציאות השאיפה הטהורה לאחדות ה', כך פוסקת האנושות מעט מהמרוץ הבלתי פוסק אחד עושר, שררה וכבוד; ובמקום זה בני האדם מתענגים בעשיית הטוב, בחיבור אל נשמתם. העמים פוסקים מלרדוף זה את זה, המחשבה האנושית והתרבות בכלל מתיישרת ומכוונת אל הטוב והמוסר.<b> הַבִּטָּחוֹן הָאֱלֹהִי, שְׁלוֹמוֹ וְאֻשְׁרוֹ, זִיו תַּעֲנוּגָיו וְגְאוֹן קָדְשׁוֹ מְמַלֵּא אֶת הַכֹּל, וּבְרִיקַת הַזֹּהַר עַל כָּל מַהֲלְכֵי הַחַיִּים הוֹלֵךְ לְמִישׁוֹרִים, יִשּׁוּב הָעוֹלָם מִתְפָּאֵר בְּכָל עֲמָקָיו וְרוּמָיו, הַתְּשׁוּקָה הַנֶּחְמָדָה לְהִתְרוֹמֵם מֵעַל כָּל זְמַנִּים, לְהִדָּבֵק בְּעֵרֶךְ הַנֵּצַח וְהוֹדוֹ, מְמַלֵּאָה אֶת הַכֹּל, וּמִתְנַשֵּׂאת לְכָל לְרֹאשׁ</b> – בשעה שמרכז חיי האדם הוא הטוב והנצח, האושר והוודאות אינם נתונים בספק, ושלווה ועונג ממלאים את חיינו. האדם נדחף להרבות את הטוב, להחיות ולהיטיב ולהנחיל את אושר נצחי זה לכל. <b>שָׂרֵי קֹדֶשׁ שָׁרִים, מְזַמְּרֵי זְמִירוֹת מַנְעִימִים, טַלְלֵי שָׁמַיִם מִתְבָּרְכִים, לֶשֶׁד חַיֵּי אֶרֶץ מִתְנַעֵם, צֶמַח הָאֲדָמָה עוֹלֶה לִבְרָכָה, פְּרִי הָאָרֶץ לְגָאוֹן וּלְתִפְאֶרֶת, אַהֲבַת הַחַיִּים מִתְעַדֶּנֶת, וְדוֹר נוֹלָד בָּא בְּזִיו תִּפְאָרָה, בְּקֹדֶשׁ וּבְבֹשֶׂם טֹהַר, מְחֻמָּשׁ בְּכָל כִּשְׁרוֹן וּמְהֻדָּר בְּאֹצַר גְּבוּרָה</b> – ההרמוניה, האצילות והברכה כוללת את גדולי הרוח, המציאות החומרית ואפילו היצרים הגופניים. הילדים שנולדים כתוצאה מחיים כאלו ספוגים באושר נצחי וביכולת שליטה עצמית, כוח ועוצמה. <b>מַעֲדַנַּת עוֹלָם הַבָּא, וּמֵרֹאשׁ הַרְרֵי קֶדֶם עוֹלָם, מִמָּקוֹר שַׁעֲשׁוּעֵי אֵל עֶלְיוֹן בִּיסוֹד הַחָכְמָה וְהַתְּבוּנָה הֹרַת עוֹלָמִים, וְאֹרְחוֹת הַמּוּסָר, הַכֹּל יוֹנֵק וּמִתְבָּרֵךְ</b> – במצב זה, האדם מחובר לעולם הזה אך יונק מעדן עולם הנצח, מהרצון האלוהי המחולל את העולם החודר בתרבות האנושית ומתקנה. <b>מִי יוּכַל לְפָאֵר אֶת יֹקֶר שָׁעוֹת עֶלְיוֹנוֹת הַלָּלוּ, שֶׁהֵן בָּאוֹת וְשׁוֹטְפוֹת בְּאוֹרָן. אוֹר תּוֹרָה הוּא מְחוֹלֵל אוֹתָן. "אַשְׁרֵי הָעָם שֶׁכָּכָה לּוֹ"</b> – לא בכל רגע האדם מתעלה למדרגה זו, אך באותן השעות שהוא מצליח להתנתק משגרת יומו, מדאגות החיים והתחרות האנושית, הוא מתעלה לרגעים היפים בחייו. הדבקות בתורה, בדבר ה', היא המקרבת את האדם למדרגה זו, ואשרי העם החי בהווה את חיי הנצח. 

<b>גֶּשֶׁׁפַע הַחַיִּים</b>בתוך הדעה והאמונה, הציור והרגש, אשר לאדם, משתפכים הנחלים האדירים של החיים הרוחניים, של ההויה, ההולכת ושופעת, עד שהיא באה בין מלמעלה למטה בין מלמטה למעלה, בשני מהלכיה, אל ההויה הנכבדה של אוצר החיים, המגולם בחצוניותו והמצויר בפנימיותו. האדם, ברוממו את דעתו, את אמונתו, את ציורו ואת הרגשתו תמיד אך למעלה, בעושר הרוחניות <b>וכביריות </b> החיים השלמים וטובם, הרי הוא מרחיב את אשד הנחלים. שופעים הם שפעים עליונים ממעל ושפעים תחתיים מתחת, אלו יורדים ואלו מתגברים ועולים. והכל חי ורענן, הכל שש ושמח, <b>ושדרות </b> רבות מלאות חיים, ממולאות דעת ורגש, מלאות חשק ושאיפה, הנן מתמלאות אור ותפארת, אהבה ורוח נדיבה, והברכה נושאת את פריה לכל <b>פלגותיה </b>, שמים וארץ וכל מלואם מתברכים. הרוממות העליונה היא הרוממות המוחלטה אשר לדעה, אמונה, רגש וציור, בעז האלהי, באמצעים אלהיים, של תורה, מצוה, תפלה, דבקות, קדושה וברכה תמימה. כל תנועה מאוצר חיים זה, המכוונה מול הרוממות האלהית, על ידי כונניות של תלמוד, חפץ, דבור, מעשה, משלה אור עולמים היא מחדשת. "אור זרע לצדיק ולישרי לב שמחה" (תהילים צז, יא).<b>משתפכים </b>– נשפכים;<b> ההויה </b>– המציאות;<b> המגולם </b>– המגושם, המופיע בגלוי; וְכְּבִירוּת – ועוצמות;<b> אשד </b>– זרם, מפל;<b> ושדרות </b>– ושכבות, ומסגרות;<b> פלגותיה </b>
– סעיפיה; <b>תְּמִימָה</b> – שלמה; <b>כּוֹנָנִיּוֹת</b> – הכנות, בסיסים.

<b>בְּתוֹךְ הַדֵּעָה וְהָאֱמוּנָה, הַצִּיּוּר וְהָרֶגֶשׁ, אֲשֶׁר לְאָדָם, מִשְׁתַּפְּכִים הַנְּחָלִים הָאַדִּירִים שֶׁל הַחַיִּים הָרוּחָנִיִּים, שֶׁל הַהֹוֶיָּה הַהוֹלֶכֶת וְשׁוֹפַעַת</b> – בשכלו של האדם, ברצונו, בדמיונו, בשאיפת חייו וברגשותיו זורמות ומתנקזות העוצמות הרוחניות של המציאות; <b>עַד שֶׁהִיא בָּאָה בֵּין מִלְמַעְלָה לְמַטָּה בֵּין מִלְמַטָּה לְמַעְלָה, בִּשְׁנֵי מַהֲלָכֶיהָ, אֶל הַהֹוֶיָּה הַנִּכְבָּדָה שֶׁל אוֹצַר הַחַיִּים, הַמְּגֻלָּם בְּחִצּוֹנִיּוּתוֹ וְהַמְצֻיָּר בִּפְנִימִיּוּתוֹ</b> – והזרמים הללו מגיעים הן מלמעלה למטה והן מלמטה למעלה ונפגשים בחיי האדם ("אוצר החיים"), שכוללים גוף גשמי כלפי חוץ ועולם רוחני כלפי פנים. <b>הָאָדָם, בְּרוֹמְמוֹ אֶת דַּעְתּוֹ, אֶת אֱמוּנָתוֹ, אֶת צִיּוּרוֹ וְאֶת הַרְגָּשָׁתוֹ תָּמִיד אַךְ לְמַעְלָה, בְּעֹשֶׁר הָרוּחָנִיּוּת וּכְבִירִיּוּת הַחַיִּים הַשְּׁלֵמִים וְטוּבָם, הֲרֵי הוּא מַרְחִיב אֶת אֶשֶׁד הַנְּחָלִים</b> – ככל שהאדם מטהר ומרומם את אישיותו, בעושר רוחני ובריאות חיים, הרי הזרמים הללו הולכים ומתעצמים בו; <b>שׁוֹפְעִים הֵם שְׁפָעִים עֶלְיוֹנִים מִמַּעַל וּשְׁפָעִים תַּחְתִּיִּים מִתַּחַת, אֵלּוּ יוֹרְדִים וְאֵלּוּ מִתְגַּבְּרִים וְעוֹלִים</b> – ישנו מפגש תוסס בין צדדיו הרוחניים של האדם לצדדיו החומריים; <b>וְהַכֹּל חַי וְרַעֲנָן, הַכֹּל שָׂשׂ וְשָׂמֵחַ, וְשִׁדְרוֹת רַבּוֹת מְלֵאוֹת חַיִּים, מְמֻלָּאוֹת דַּעַת וְרֶגֶשׁ, מְלֵאוֹת חֵשֶׁק וּשְׁאִיפָה, הֵנָּן מִתְמַלְּאוֹת אוֹר וְתִפְאֶרֶת, אַהֲבָה וְרוּחַ נְדִיבָה, וְהַבְּרָכָה נוֹשֵׂאת אֶת פִּרְיָהּ לְכָל פַּלְגוֹתֶיהָ, שָׁמַיִם וָאָרֶץ וְכָל מְלוֹאָם מִתְבָּרְכִים</b> – האדם הבריא מלא בחשק אדיר לפעול ולעשות, ומסגרות החיים מתמלאות בהצלחה ובברכה בכל המעגלים, הרוחניים והחומריים. <b>הָרוֹמְמוּת הָעֶלְיוֹנָה הִיא הָרוֹמְמוּת הַמֻּחְלֶטֶת אֲשֶׁר לְדֵעָה, אֱמוּנָה, רֶגֶשׁ וְצִיּוּר, בְּעֹז הָאֱלֹהִי</b>, ומגיעים אליה <b>בְּאֶמְצָעִים אֱלֹהִיִּים, שֶׁל תּוֹרָה, מִצְוָה, תְּפִלָּה, דְּבֵקוּת, קְדֻשָּׁה וּבְרָכָה תְּמִימָה</b> – האדם מתחבר אל הרוממות האינסופית באמצעות לימוד תורה, קיום המצוות, תפילה ועריגה אל ה'; <b>כָּל תְּנוּעָה מֵאוֹצַר חַיִּים זֶה, הַמְּכֻוֶּנֶת מוּל הָרוֹמְמוּת הָאֱלֹהִית, עַל יְדֵי כּוֹנָנִיּוֹת שֶׁל תַּלְמוּד, חֵפֶץ, דִּבּוּר, מַעֲשֶׂה, מִשְׁלָּהּ אוֹר עוֹלָמִים הִיא מְחַדֶּשֶׁת</b> – כל פעולה של חיי האדם ("אוצר חיים") שמופיעה את הרוממות האלוהית (באמצעות הכנות של לימוד, רצון, דיבור ומעשה) מכה גלים על המציאות כולה מתוך עצמה ("משלה"); על כך נאמר: "<b>אוֹר זָרֻעַ לַצַּדִּיק וּלְיִשְׁרֵי לֵב שִׂמְחָה</b>" – ישנו אור פוטנציאלי ("זרוע") שיוצא לפועל באמצעות "שמחת הישרים", היינו חיי הצדיקים.

<b>וְהַשְּׂבִיעָה</b> – והמילוי; <b>וְהָאֹרְחוֹת</b> – והדרכים; <b>וְהַהֹוֶיָּה</b> – והמציאות; <b>תְּהוֹמוֹת</b> – פערים; <b>וְהַכְּלִיוּת</b> – הכלליות, המלאוּת; <b>הַצְּעִירוּת</b> – הקטנות, הפרטיות; <b>מְצַחְצֵחַ</b> – מנקה, מטהר; <b>עִלּוּי</b> – גובה; <b>וְדִכְדּוּכּוֹ</b> – עיצבונו.

<b>מְקוֹר הַגַּלִּים הָרוּחָנִיִּים, בְּנֶפֶשׁ הַיְּחִידִית וּבָעוֹלָם, הֵם בָּאִים מִפְּנֵי הַהִתְאַמְּצוּת הַפְּנִימִית, שֶׁהַכֹּל מִתְאַמֵּץ לְהַתְאִים אֶל שֶׁפַע אוֹר אֵין סוֹף</b> – מדוע נדחף האדם לפעולה, למוסר ולטוב? מה הוא סודו של הכוח המניע את הטבע בכלל? אין זו אלא השאיפה הכמוסה במציאות לאין סוף. <b>וּבְרֶגַע אֶחָד מַבְרִיק הָאוֹר, וְהַחַיִּים מִתְפַּשְּׁטִים מִפְּנֵי הָרָצוֹן הַמִּתְמַלֵּא וְהַשְּׂבִיעָה שֶׁל הַטּוֹב, הַבָּאָה מֵהַשָּׂגַת הַהַתְאָמָה אֶל הַטּוֹב הַגָּמוּר שֶׁל אוֹר אֵין סוֹף, וְנַחַת רוּחַ שׁוֹטֵף וְהוֹלֵךְ בְּכָל הַשְּׁבִילִים וְהָאֹרְחוֹת שֶׁל הַחַיִּים וְהַהֹוֶיָּה כֻּלָּהּ</b> – בזמנים מסוימים מתעלה האדם אל הצד העליון ביותר שבו, אל ההזדהות העמוקה עם רצון ה' ותחושה של אושר ושלמות ממלאת את לבבו ואת המציאות בכללה. <b>וְאַחַר כָּךְ בָּאָה מִיָּד הַהַכָּרָה, כַּמָּה הַכֹּל חֹשֶׁךְ הוּא וּמְחֻסַּר כָּל עֵרֶךְ לְגַבֵּי אוֹר אֵין סוֹף, וְאֵיךְ תְּהוֹמוֹת אֵין קֵץ מַבְדִּילִים בֵּין הַבּוֹרֵא וְהַנִּבְרָא, וְאֵיךְ הַהַתְאָמָה הָרְצוּיָה הִיא נִרְאֵית בִּלְתִּי אֶפְשָׁרִית, וְאָז הַכֹּל מִתְיַבֵּשׁ וּמִתְרוֹקֵן</b> – לאחר רגע ההתעלות מגיעה הנחיתה אל המציאות. ההכרה הפשוטה שחיי האדם והעולם רחוקים אין קץ מהשלמות האלוהית; תחושה זו עלולה לדכא את שאיפותיו הרוחניות של האדם ולצער אותו. <b>וּמִתּוֹךְ דִּכְדּוּךְ נֶפֶשׁ זֶה, וּמִתּוֹךְ הַכָּרָה עֲמוּקָה בְּהֶאָפְסִיּוּת שֶׁל הַכֹּל, וְהַכְּלִיוּת שֶׁל מְקוֹר הַכֹּל, וְחֹזֶק הַמְּצִיאוּת הָעֶלְיוֹנָה שֶׁל הָאוֹר הָעֶלְיוֹן, חִיּוּבוֹ וּבְהִירוּתוֹ הוֹלֵךְ וּמְמַלֵּא אֶת כָּל חַדְרֵי נֶפֶשׁ רוּחַ וְנְשָׁמָה</b> – דווקא הצער הממלא את הנפש מביא לתיקון. האדם יכיר עד כמה חסרי ערך החיים ללא קשר לשלמות האלוהית הכוללת, ועד כמה ראוי שהחיים כולם יתעלו אליה. <b>וְהַצַּעַר שֶׁל הַצְּעִירוּת, הַהִתְבַּטְּלוּת הַגְּמוּרָה, מְצַחְצֵחַ הוּא אֶת הַיֵּשׁ, וּמַרְחִיב אֶת הַגְּבוּל</b>
– הצער על הפער בין הקטנות ("צעירות") האנושית לבין האינסופיות האלוהית יוצר פתיחות ("התבטלות") כלפי האור האלוהי ויכולת קליטה רחבה שלו; <b>וְאֶפְשָׁרוּת הַהַהִתְאָמָה לְאוֹר אֵין סוֹף חוֹזֶרֶת לִהְיוֹת מְבַטַּחַת אֶת הָרוּחַ</b> – והביטחון בהתאמה בין הממד האלוהי לממד האנושי ממלאת את רוחו של האדם. <b>וְהוֹלֵךְ הָאָדָם וְעוֹלֶה, וּבִטְחוֹן נִשְׁמָתוֹ וְנֵצַח חַיָּיו הוֹלֵךְ וּמִתְחַזֵּק, וּמִתְעַלֶּה הוּא עִלּוּי עֶלְיוֹן, עַד שֶׁהוּא מַכִּיר שִׁבְרוֹנוֹ וְדִכְאוּתוֹ, וְהוּא שָׁבוּר וּמִתְיָאֵשׁ, וּמִיָּד שָׁב הָרוּחַ, וְחוֹזֵר וּמֵאִיר</b> – זהו תהליך אינסופי: האדם מתעלה לדבקות נפלאה, מרגיש את הצער של חסרונותיו, שמגלגל שאיפה גדולה עוד יותר להתפתח בקרבו, וחוזר חלילה.; כדברי הנביא שמתאר את הקשר בין העולם העליון לעולם התחתון: "<b>רָצוֹא וָשׁוֹב, כְּמַרְאֵה הַבָּזָק</b>" – הבזקים מהירים של התעלות רוחנית, נפילה, ושיבה להתעלות; כך לאין קץ.

<b>הַהַקְשָׁבָה הָעֶלְיוֹנָה</b>הגלים העליונים פועלים על נשמתנו בלא הרף. תנועות הרוח הפנימיות שלנו הרי הן תוצאות מאותן ההמיות שהכנור הנשמתי שלנו הומה, מתוך הקשבותיו שהוא מקשיב את הד קול האצילות העליונה. אף על פי שלא נדע עד מה, ואין בידינו לא לפרט, וקל וחומר לסכם, ולא להקציב את הענינים, שההמולה העליונה עסוקה בהם, בכל זאת הננו מקשיבים הקשבה כללית, קול דברים אנו שומעים. אף על פי שאיננו מאזינים חתוכי אותיות, ופירודי מלים, כל עמלנו התורני והמדעי הוא רק לברר מאותו הקול העליון, שהולם תמיד באזננו הפנימית, כמה שאפשר, ברורי דברים, למען נוכל להציגם לפנינו ולפני זולתנו, בצורה המביאה לידי מעשה, ולידי עיון מסודר ומעורך כראוי.בלא הרף – ללא  הפסקה;<b> ההמיות </b>– קולות;<b> האצילות </b>– הרוחניות;<b> להקציב </b>– לצמצם, להכניס למסגרת;<b> שהולם </b>– שדופק.
 
<b>הַגַּלִּים הָעֶלְיוֹנִים פּוֹעֲלִים עַל נִשְׁמָתֵנוּ בְּלֹא הֶרֶף</b> – ישנם כל העת גלים נשמתיים שפועלים עלינו באופן על-הכרתי; <b>תְּנוּעוֹת הָרוּחַ הַפְּנִימִיּוֹת שֶׁלָּנוּ הֲרֵי הֵן תּוֹצָאוֹת מֵאוֹתָן הֲמִיּוֹת שֶׁהַכִּנּוֹר הַנִּשְׁמָתִי שֶׁלָּנוּ הוֹמֶה, מִתּוֹךְ הַקְשָׁבוֹתָיו שֶׁהוּא מַקְשִׁיב אֶת הֵד קוֹל הָאֲצִילוּת הָעֶלְיוֹנָה</b> – השאיפות הערכיות הגלויות שלנו הן תוצר הקולות הנשמתיים שדופקים על פתחי לבבנו. <b>אַף עַל פִּי שֶׁלֹּא נֵדַע עַד מָה, וְאֵין בְּיָדֵינוּ לֹא לְפָרֵט, וְקַל וָחֹמֶר לְסַכֵּם, וְלֹא לְהַקְצִיב אֶת הָעִנְיָנִים, שֶׁהַהֲמֻלָּה הָעֶלְיוֹנָה עֲסוּקָה בָּהֶם, בְּכָל זֹאת הַנְּנוּ מַקְשִׁיבִים הַקְשָׁבָה כְּלָלִית, קוֹל דְּבָרִים אָנוּ שׁוֹמְעִים</b> – קשה לנו אמנם לפרט, ועוד יותר להגדיר, את העולם הערכי, אולם אנו מונעים ממנו כל העת. <b>אַף עַל פִּי שֶׁאֵינֶנּוּ מַאֲזִינִים חַתּוּכֵי אוֹתִיּוֹת, וּפֵרוּדֵי מִלִּים, כָּל עֲמָלֵנוּ הַתּוֹרָנִי וְהַמַּדָּעִי הוּא רַק לְבָרֵר מֵאוֹתוֹ הַקּוֹל הָעֶלְיוֹן, שֶׁהוֹלֵם תָּמִיד בְּאָזְנֵנוּ הַפְּנִימִית, כַּמָּה שֶׁאֶפְשָׁר, בֵּרוּרֵי דְּבָרִים, לְמַעַן נוּכַל לְהַצִּיגָם לְפָנֵינוּ וְלִפְנֵי זוּלָתֵנוּ, בְּצוּרָה הַמְּבִיאָה לִידֵי מַעֲשֶׂה, וְלִידֵי עִיּוּן מְסֻדָּר וּמְעֹרָךְ כָּרָאוּי</b> – למרות שאנו מתקשים לבטא בדברים ברורים את הערכים הפנימיים שתוססים בקרבנו, כל עמל התורה והלימוד הוא על מנת להוציא אותם מן הכוח אל הפועל, בהסברה ברורה ובהדרכה מעשית.

<b>וְהַקְשָׁבַת שֶׁפַע הַתַּעֲלוּמָה</b>הוא מקשיב וחרד, שומע ומתגבר, יודע הוא שעוד רבות עליו לעבוד, עליו להתאמץ ולהתחזק, עליו להרחיב את גבולי האור והקודש, עליו להמלא גודל, אמונה, ענוה, גבורה וחיים, ודבר ד' יודע לו.<b>הוּא מַקְשִׁיב וְחָרֵד, שׁוֹמֵעַ וּמִתְגַּבֵּר</b> – האדם ששם את לבו לגדולתו של אלוהים אינו יכול שלא להרגיש קטן וחסר ערך ומשמעות מול עוצמה זו. אמנם ככל שהוא מעמיק בגדולת ה' הוא מוצא בעצמו כוחות טובים ואפשרות להתגבר על תחושה זו; כיצד?<b> יוֹדֵעַ הוּא שֶׁעוֹד רַבּוֹת עָלָיו לַעֲבוֹד, עָלָיו לְהִתְאַמֵּץ וּלְהִתְחַזֵּק, עָלָיו לְהַרְחִיב אֶת גְּבוּלֵי הָאוֹר וְהַקֹּדֶשׁ, עָלָיו לְהִמָּלֵא גֹּדֶל, אֱמוּנָה, עֲנָוָה, גְּבוּרָה וְחַיִּים, וּדְבַר ד' יוֹדֵעַ לוֹ</b> – על ידי עמל רוחני, בהתבוננות בהתגלות ה' בעולם וקניית מידת טובות ישכיל האדם להיפגש עוד ועוד עם רצון ה' בעומק לבו. במקום הפער האין סופי ותחושת הקטנות הנוראה ייחשפו בפני האדם הנקודות שבהן מתקרב הוא אל השלמות האלוהית. 

<b>זַחַיֵּי הָאוֹתִיּוֹת</b>כשהמושגים העליונים מתלבשים בהגיונות קצובים ובאותיות דבוריות, אנו רואים בהם את הנשמה התוכית לבושה בגוף חי ופועל, שכל מי שמתדבק בהצד החיי של התוכן מקבל הוא שפעת חיים אפילו על ידי המגע הרוחני שלו עם האותיות והדבורים בעצמם בצורתם הקצובה. ומי שהוא מסתכל רק על הערך התמונתי שבהנוסח, המורכב בעיניו מחומר ורוח, שכל אחד מהם הוא עומד בפני עצמו, לא די שישפל שפלות חומרית אם הוא מקשר את נפשיותו בהאותיות לבדן, אלא שגם ברצותו לקשר את עצמיותו בהרוח המחיה את התוכן, לא ישפיע הרוח עליו שפעת חיים, מפני שהוא מכיר אותו בצורה כזאת שאין בה כח להחיות את אחרים, וכיון שאינו יכול להחיות לפי השקפתו את גופו, כלומר את אותיותיו וקצבת הגיונו הדבוריים, קל וחומר שלא יוכל להחיות את אחרים. על כן רק אז יגלה אור החיים שבהתוכנים המקודשים, כאשר יוקחו בתור נושא קדוש, שיש בו כח אלהי להחיות וליצור יצירות ועולמים.<b>בְּהֶגְיוֹנוֹת קְצוּבִים</b> – במחשבות מוגדרות;<b> וּבְאוֹתִיּוֹת דִּבּוּרִיּוֹת</b> – ובמלל אנושי;<b> הַתּוּכִית</b> – הפנימית; <b>הַחַי</b> – החי;<b> הַתְּמוּנָתִי</b> – החזותי, המוגשם;<b> הַדִּבּוּרִיִּים</b> – המילוליים.

<b>כְּשֶׁהַמֻּשָּׂגִים הָעֶלְיוֹנִים מִתְלַבְּשִׁים בְּהֶגְיוֹנוֹת קְצוּבִים וּבְאוֹתִיּוֹת דִּבּוּרִיּוֹת, אָנוּ רוֹאִים בָּהֶם אֶת הַנְּשָׁמָה הַתּוּכִית לְבוּשָׁה בְּגוּף חַי וּפוֹעֵל</b> – המלל של דברי התורה והתפילה הוא ביטוי לעולם נשמתי פנימי, אינסופי, שמתגלם במחשבות מוגדרות ובמלל אנושי;<b> שֶׁכָּל מִי שֶׁמִּתְדַּבֵּק בְּהַצַּד הַחַי שֶׁל הַתֹּכֶן מְקַבֵּל הוּא שִׁפְעַת חַיִּים אֲפִילוּ עַל יְדֵי הַמַּגָּע הָרוּחָנִי שֶׁלּוֹ עִם הָאוֹתִיּוֹת וְהַדִּבּוּרִים בְּעַצְמָם בְּצוּרָתָם הַקְּצוּבָה</b> – כל מי מבין שהמלל וההגדרות הללו מבטאים תוכן אלוהי אינסופי (כדוגמת גוף שמבטא את הנשמה אולם שניהם יחידה אחת), מתמלא בחיוניות אפילו רק שדקלם אותם. <b>וּמִי שֶׁהוּא מִסְתַּכֵּל רַק עַל הָעֵרֶךְ הַתְּמוּנָתִי שֶׁבַּנּוּסָח, הַמֻּרְכָּב בְּעֵינָיו מֵחֹמֶר וְרוּחַ, שֶׁכָּל אֶחָד מֵהֶם הוּא עוֹמֵד בִּפְנֵי עַצְמוֹ, לֹא דַּי שֶׁיִּשְׁפַּל שִׁפְלוּת חוֹמְרִית אִם הוּא מְקַשֵּׁר אֶת נַפְשִׁיּוּתוֹ בְּהָאוֹתִיּוֹת לְבַדָּן, אֶלָּא שֶׁגַּם בִּרְצוֹתוֹ לְקַשֵּׁר אֶת עַצְמִיּוּתוֹ בְּהָרוּחַ הַמְחַיֶּה אֶת הַתֹּכֶן, לֹא יַשְׁפִּיעַ הָרוּחַ עָלָיו שִׁפְעַת חַיִּים</b> – לעומת זאת, מי שמביט על המילים הקדושות הללו רק בצורתן החיצונית המנוסחת, שמבחינתו הן בסך הכל אותיות ומחשבות אנושיות שמסמלות תוכן רוחני, ללא קשר חי ביניהם; הרי יצא קרח מכאן ומכאן: גם לא יתרומם מאמירת המילים, וגם לא יצליח לגעת בתוכן המופשט שהן מבטאות; מדוע? <b>מִפְּנֵי שֶׁהוּא מַכִּיר אוֹתוֹ בְּצוּרָה כָּזֹאת שֶׁאֵין בָּהּ כֹּחַ לְהַחֲיוֹת אֶת אֲחֵרִים, וְכֵיוָן שֶׁאֵינוֹ יָכוֹל לְהַחֲיוֹת לְפִי הַשְׁקָפָתוֹ אֶת גּוּפוֹ, כְּלוֹמַר אֶת אוֹתִיּוֹתָיו וְקִצְבַת הֶגְיוֹנוֹ הַדִּבּוּרִיִּים, קַל וָחֹמֶר שֶׁלֹּא יוּכַל לְהַחֲיוֹת אֶת אֲחֵרִים</b> – כי מי שמביט על התוכן התורני כפילוסופיה מופשטת המנותקת אפילו מן האותיות ומהמחשבות שמבטאות אותה, בוודאי שלא יכול לראות כיצד התוכן התורני מחייה את המציאות כולה. <b>עַל כֵּן רַק אָז יִגְלֶה אוֹר הַחַיִּים שֶׁבַּתְּכָנִים הַמְּקֻדָּשִׁים, כַּאֲשֶׁר יֻוקְּחוּ בַּתּוֹר נֹשֵׂא קָדוֹשׁ, שֶׁיֵּשׁ בּוֹ כֹּחַ אֱלֹהִי לְהַחֲיוֹת וְלִיצֹר יְצִירוֹת וְעוֹלָמִים</b>
– רק כשהתורה תתגלה בצורתה הנכונה, כרצון חיים אדיר שמתגלם באותיות ביחידה אחת אורגאנית, רק אז יקבל ממנה האדם יכולת ליצור חיים בעולם.

<b>חָאֹתִיּוֹת רוּחֲנִיּוֹתכח</b> החיים מלא הוא אותיות רוחניות, שהן מתנוצצות בו מעולם המלא זיו עליון, שמוצאים קוים קטנים את מרכזם בהויתו של האדם. והאותיות, בין המחשביות, בין המבטאיות, רק מקצה התחתיתי שלהן הן מורגשות, והמון חיים עליונים מלאי זיו ותפארת כלוא בהן, <b>וְאֶצוּר</b> בקרבן, ויותר מזה לאין קץ קשור בהן למעלה למעלה. כל מה שלומד האדם יותר, הרי מתגלה אצלו חלק מהאותיות העצמיות שלו, שהם מקורי החיים שבכל היש. הדבור מתנוצץ הוא <b>מֵהַחֵפֶץ</b> , שהוא אור חיים מלא, החפץ מקושר עם הציור והשכל, והם כולם אורות חיים מאירים, <b>לוֹקְחֵי</b> לב <b>בְּחֶמְדָּתָם</b>, שואפים להשתלם בהכרה של התרוממות אל כבוד אל חי, שאין קץ לחמדת נועמו. מה טובו ויפו נועמי עדניהם של חסידי העולם, <b>כְּרוּתֵי בְרִית אֱלֹהִים</b>, ההולכים תמיד בדרכיו וצמאים לאורו, המחיה את הכל.זיו </b>– אור;<b> בַּהֲוִיתוֹ </b>– במציאותו;<b> הַמְּבַטְּאִיּוֹת </b>– המתבטאות במלל גלוי;<b> הַתַּחְתִּיתִי </b>– הנמוך;<b> וְאָצוּר </b>– ומכונס;<b> מֵהַחֵפֶץ </b>– מהרצון;<b> בְּחֶמְדָּתָם </b>– ביופיין, בהופעתם המושכת;<b> כְּרוּתֵי בְרִית אֱלֹהִים </b>– שכרתו ברית עם ה'.

<b>כֹּחַ הַחַיִּים מָלֵא הוּא אוֹתִיּוֹת רוּחָנִיּוֹת, שֶׁהֵן מִתְנוֹצְצוֹת בּוֹ מֵעוֹלָם הַמָּלֵא זִיו עֶלְיוֹן, שֶׁמּוֹצְאִים קַוִּים קְטַנִּים אֶת מֶרְכָּזָם בַּהֲוִיתוֹ שֶׁל הָאָדָם</b> – הרצון האלוהי העליון כולל כוחות מרובים שבאים לדי ביטוי באופן מוקטן בנפש האדם ונקראים "אותיות"; כפי שכל אות מבטאת צליל שונה כך כל כוח הוא ביטוי לערך אחר. <b>וְהָאוֹתִיּוֹת, בֵּין הַמַּחְשַׁבִּיּוֹת, בֵּין הַמְּבַטְּאִיּוֹת, רַק מִקְצֵה הַתַּחְתִּיתִי שֶׁלָּהֶן הֵן מוּרְגָּשׁוֹת, וְהָמוֹן חַיִּים עֶלְיוֹנִים מְלֵאֵי זִיו וְתִפְאֶרֶת כָּלוּא בָּהֶן, וְאָצוּר בְּקִרְבָּן, וְיוֹתֵר מִזֶּה לְאֵין קֵץ קָשׁוּר בָּהֶן לְמַעְלָה לְמַעְלָה</b> – הערכים הללו, שמתבטאים הן במחשבותיו והן בדיבוריו הגלויים של האדם, ניכרים אצלנו רק בהופעתם החיצונית, אולם הם למעשה קצה הקרחון לחיים אינסופיים העומדים מאחוריהם. <b>כָּל מַה שֶּׁלּוֹמֵד הָאָדָם יוֹתֵר, הֲרֵי מִתְגַּלֶּה אֶצְלוֹ חֵלֶק מֵהָאוֹתִיּוֹת הָעַצְמִיּוֹת שֶׁלּוֹ, שֶׁהֵם מְקוֹרֵי הַחַיִּים שֶׁבְּכָל הַיֵּשׁ</b> – ככל שאדם מעמיק בתורה כך חושף הוא יותר את העומק המצוי בעצמיותן של אותן "אותיות", המחוללות את הטוב השופע למציאות. אם אכן נעמיק, נוכל לחשוף את השורשים הרוחניים המניעים את חיינו: <b>הַדִּבּוּר מִתְנוֹצֵץ הוּא מֵהַחֵפֶץ, שֶׁהוּא אוֹר חַיִּים מָלֵא, הַחֵפֶץ מְקוּשָׁר עִם הַצִּיּוּר וְהַשֵּׂכֶל, וְהֵם כֻּלָּם אוֹרוֹת חַיִּים מְאִירִים, לוֹקְחֵי לֵב בְּחֶמְדָּתָם, שׁוֹאֲפִים לְהִשְׁתַּלֵּם בְּהַכָּרָה שֶׁל הִתְרוֹמְמוּת אֶל כְּבוֹד אֵל חַי, שֶׁאֵין קֵץ לְחֶמְדַּת נוֹעֲמוֹ</b> – מאחורי כל דיבור ישנו רצון כמוס שמחולל אותו; הרצון עצמו נדחף מדמיון וצורות חשיבה עליונים; ולכל אלה יש מכנה משותף של שאיפה להתרוממות לטוב האלוהי האין סופי. אלה הם שורשי התרבות האנושית ולכן לאורך ההיסטוריה מושכים הם ביופיים את ליבות בני האדם. <b>מַה טּוֹבוּ וְיָפוּ נֹעֲמֵי עֲדָנֵיהֶם שֶׁל חֲסִידֵי הָעוֹלָם, כְּרוּתֵי בְרִית אֱלֹהִים, הַהוֹלְכִים תָּמִיד בִּדְרָכָיו וְצְמֵאִים לְאוֹרוֹ, הַמְחַיֶּה אֶת הַכֹּל</b> – מה יפים ונעימים הם חייהם של אותם אנשים המעמיקים בסוד המציאות; שכל דבריהם ומעשיהם מכוונים לרצון האלוהי המחיה כל. 

<b>טֶהַמַּעְיָן הַמִּלּוּלִי</b> זרם גדול של הופעות מתפרץ אל תוכנו מהעולם החיצוני, מסביבה שלנו, והן יוצרות בנו ציורים, דוגמת גרעינים באים מבחוץ נקלטים בשדה ומצמיחים. וזרם עוד יותר גדול הולך ופורץ תמיד מבפנים, ממעין נשמתנו, היוצר יצירות, מצייר ציורים, בונה עולמות. אלה הזרמים תמיד נפגשים הם זה בזה, משתתפים הם בחוקיהם, ומתנגדים הם בתכונותיהם. <b>הַחִכּוּךְ</b> התדירי של כחות איתנים הללו <b>בְּתוֹכִיּוּתֵנוּ</b>, יוצר בקרבנו את אור היצירה המלולית, ושפעת כח הולך ודופק על <b>אוֹרְגָּנֵי הַמִּבְטָּא</b>, וצמחים משותפים, מחבורם של שני הזרמים, הפנימי והחצוני, הולכים ונצמחים, <b>וְדִבּוּרֵינוּ</b> הולכים ושוטפים. הציור הרוחני מכה גלים, פועל בעצמו ועל עצמו. כשמתחברים הכחות, <b>וְנִזְנֶקֶה</b> היא האצילות הרוחנית מלאת הציורים, המזרמת תמיד את חדושיה, כמעין שאינו פוסק, אל <b>הָאוֹרְגָּן</b> הבשרי, פועלת היא על מרכז החיים, וראשית התפצלות העורקים המבטאים, והחזון הפנימי הולך ופורץ, עד שבא <b>נִיב שָׂפָה</b>. והמעין הוא בתחלה מלא, אוצר המחשבה נדחק מהמון ציוריו, <b>וְתַאֲוַת</b> ההבעה דוחקת, ומרוב עושר נברא הניב, <b>וְ'נֶפֶשׁ חַיָּה הִיא רוּחַ מְמַלְּלָא'</b>  (על פי אונקלוס בראשית ב, ז). העופות המסוגלים ללימוד מבטאים אין בהם אותה <b>הַסְּגֻלָּה</b> היוצרת, לא התרוממו אל <b>הַמַּעְיָן הַמִּלּוּלִי</b>, שעומד ברום עולם, רק כלי קבול קטן יש בהם, המכשיר את אורגניהם למבטאים, הבאים מהשפעת האדם החיצונה עליהם. אבל <b>הַדִּבְרִיּוּת בְּעַצְמָהּ סְגֻלָּתָהּ</b>, לא במבטא נמצא אותה, כי אם <b>בִּמְצִיאוּת הַצִּיּוּרִית</b>, ההולכת ופוריה גם טרם שבאה <b>הַיְּכֹלֶת הַמְּבַטְּאִית</b>, כלומר קודם <b>שֶׁכָּבַשׁ</b> הרוח הפנימי את הבשר <b>הַמְּגֻלָּם</b>, ושיעבד אותו <b>לְצִיּוּרָיו הָאִידֵאִיִּים</b>.<b>הַחִכּוּךְ</b> – המגע, ההתנגשות;<b> אוֹרְגָּנֵי הַמִּבְטָּא </b>– הכוחות החיוניים של הדיבור;<b> וְנִזְנֶקֶה </b>– ומזנקת;<b> הָאוֹרְגָּן </b>– הגוף;<b> נִיב שָׂפָה </b>– דיבור;<b> וְתַאֲוַת </b>– ושאיפת;<b> הַסְּגֻלָּה </b>– התכונה;<b> הַדִּבְרִיּוּת בְּעַצְמָהּ סְגֻלָּתָהּ </b>– התכונה העצמית של כוח הדיבור;<b> הַצִּיּוּרִית </b>– הדמיונית המופשטת;<b> הַמְּגֻלָּם </b>– המוגשם;<b> הָאִידֵאִיִּים </b>– המופשטים.

<b>זֶרֶם גָּדוֹל שֶׁל הוֹפָעוֹת מִתְפָּרֵץ אֶל תּוֹכֵנוּ מֵהָעוֹלָם הַחִיצוֹנִי, מִסְּבִיבָה שֶׁלָּנוּ, וְהֵן יוֹצְרוֹת בָּנוּ צִיּוּרִים, דֻּגְמַת גַּרְעִינִים בָּאִים מִבַּחוּץ נִקְלָטִים בַּשָּׂדֶה וּמַצְמִיחִים</b>
– האדם קולט כל העת נתונים מהעולם החיצוני שנזרעים בתוכו ומצמיחים תבניות חשיבה ורגשות; <b>וְזֶרֶם עוֹד יוֹתֵר גָּדוֹל הוֹלֵךְ וּפוֹרֵץ תָּמִיד מִבִּפְנִים, מִמַּעְיַן נִשְׁמָתֵנוּ, הַיּוֹצֵר יְצִירוֹת, מְצַיֵּר צִיּוּרִים, בּוֹנֶה עוֹלָמוֹת</b> – במקביל נובעים מתוכו פנימה תפיסות עולם חדשות. <b>אֵלֶּה הַזְּרָמִים תָּמִיד נִפְגָּשִׁים הֵם זֶה בָּזֶה, מִשְׁתַּתְּפִים הֵם בְּחוּקֵיהֶם, וּמִתְנַגְּדִים הֵם בְּתִכְנוֹתֵיהֶם</b> – המפגש בין הזרמים הללו, שמגיעים מכיוונים מנוגדים, יוצרים מכנה משותף: <b>הַחִכּוּךְ הַתְּדִירִי שֶׁל כֹּחוֹת אֵיתָנִים הַלָּלוּ בְּתוֹכִיּוּתֵנוּ, יוֹצֵר בְּקִרְבֵּנוּ אֶת אוֹר הַיְּצִירָה הַמִּלּוּלִית, וְשֶׁפַעַת כֹּחַ הוֹלֵךְ וְדוֹפֵק עַל אוֹרְגָּנֵי הַמִּבְטָּא, וְצְמָחִים מְשֻׁתָּפִים, מֵחִבּוּרָם שֶׁל שְׁנֵי הַזְּרָמִים, הַפְּנִימִי וְהַחִיצוֹנִי, הוֹלְכִים וְנִצְמָחִים, וְדִבּוּרֵינוּ הוֹלְכִים וְשׁוֹטְפִים</b> – השילוב שבין הזרמים הנפשיים הללו יוצר את יכולת הדיבור; השאיפות העמוקות, הרצונות הטהורים מפעמים בקרבו והוא מבטא אותם במושגים הלקוחים מהעולם החיצוני. <b>הַצִּיּוּר הָרוּחָנִי מַכֶּה גַּלִּים, פּוֹעֵל בְּעַצְמוֹ וְעַל עַצְמוֹ</b> – העולם הרוחני, תוצר המפגש בין החוץ לפנים, מעצים את שאיפות האדם ומכה גלים חזרה על עצמו, היינו <b>כְּשֶׁמִּתְחַבְּרִים הַכֹּחוֹת, וְנִזְנֶקֶת הִיא הָאֲצִילוּת הָרוּחָנִית מְלֵאַת הַצִּיּוּרִים, הַמַּזְרֶמֶת תָּמִיד אֶת חִדּוּשֶׁיהָ, כְּמַעְיָן שֶׁאֵינוֹ פּוֹסֵק, אֶל הָאוֹרְגָּן הַבְּשָׂרִי, פּוֹעֶלֶת הִיא עַל מֶרְכַּז הַחַיִּים, וְרֵאשִׁית הִתְפַּצְּלוּת הָעוֹרְקִים הַמְּבַטְּאִים, וְהֶחָזוֹן הַפְּנִימִי הוֹלֵךְ וּפוֹרֵץ, עַד שֶׁבָּא נִיב שָׂפָה</b> – שהעולם הפנימי מתלבש על המושגים החיצוניים, מוזנקת התפיסה הרוחנית ומתחדשת לה בעולם פנימי עשיר וגועש; האדם מלא בשאיפות קודש ורצונות אלוהיים שמבקשים להתגלות בדיבור. <b>וְהַמַּעְיָן הוּא בַּתְּחִלָּה מָלֵא, אוֹצַר הַמַּחֲשָׁבָה נִדְחָק מֵהֲמוֹן צִיּוּרָיו, וְתַאֲוַת הַהַבָּעָה דּוֹחֶקֶת, וּמֵרֹב עֹשֶׁר נִבְרָא הַנִּיב, וְ'נֶפֶשׁ חַיָּה הִיא רוּחַ מְמַלְּלָא'</b> – כדוגמת מעיין נובע שהמים מתפרצים בטבעיות אל פני השטח, כך העולם המחשבתי של הצדיקים נדחף להתבטא כלפי חוץ באמצעות דיבור, ולכן מתרגם אונקולוס את הפסוק "ויהי אדם לנפש חיה" ל"רוח ממללא", שכן הדיבור מביא לידי ביטוי את רוחניותו של האדם. <b>הָעוֹפוֹת הַמְּסֻגָּלִים לְלִמּוּד מְבַטְּאִים אֵין בָּהֶם אוֹתָהּ הַסְּגֻלָּה הַיּוֹצֶרֶת, לֹא הִתְרוֹמְמוּ אֶל הַמַּעְיָן הַמִּלּוּלִי, שֶׁעוֹמֵד בְּרוּם עוֹלָם, רַק כְּלִי קִבּוּל קָטָן יֵשׁ בָּהֶם, הַמַּכְשִׁיר אֶת אוֹרְגָּנֵיהֶם לְמִבְטָּאִים, הַבָּאִים מֵהַשְׁפָּעַת הָאָדָם הַחִיצוֹנָה עֲלֵיהֶם</b> – ההברות שהתוכים לדוגמא מסוגלים להשמיע אינם נקראים דיבור; אין בזה אלא חיקוי של צלילים הלקוחים מהעולם החיצוני ולא הבעה של עולם נפשי. ככל שהאדם חי בצורה שטחית יותר כך גם דיבורו דומה לאותם העופות. <b>אֲבָל הַדִּבְרִיּוּת בְּעַצְמָהּ סְגֻלָּתָהּ, לֹא בַמִּבְטָּא נִמְצָא אוֹתָהּ, כִּי אִם בִּמְצִיאוּת הַצִּיּוּרִית, הַהוֹלֶכֶת וּפוֹרִיָּה גַּם טֶרֶם שֶׁבָּאָה הַיְּכוֹלֶת הַמְּבַטָּאִית, כְּלוֹמַר קֹדֶם שֶׁכָּבַשׁ הָרוּחַ הַפְּנִימִי אֶת הַבָּשָׂר הַמְּגֻלָּם, וְשִׁעְבֵּד אוֹתוֹ לְצִיּוּרָיו הָאִידֵאִיִּים</b> – הדיבור האנושי לא מוגדר ביכולת הביטוי המילולי של המילים אלא באיכות העולם הרוחני הגנוז בהן; עולם הקיים בנפש האדם באופן מופשט ואידיאי עוד הרבה לפני שהוא הגשים אותו במילים מוגדרות.
 
<b>יְהַשְׁפָּעַת הָאָדָם בָּעוֹלָםכְּשֶׁאָנַחְנוּ אוֹמְרִים, שֶׁהָאָדָם לֹא לְבַד שֶׁהוּא מוּשְׁפָּע מֵהָעוֹלָם כֻּלּוֹ, אֶלָּא הוּא מַשְׁפִּיעַ עָלָיו, וְהַשְׁפָּעָתוֹ הִיא הַשְׁפָּעָה כַּבִּירָה עַצְמִית, כְּלָלִית וְרוּחָנִית חִיּוּבִית, כְּלוֹמַר לֹא רַק אוֹתָהּ הַהַשְׁפָּעָה הַחֶלְקִית, שֶׁאָנוּ רוֹאִים שֶׁהָאָדָם מַכְרִיחַ כֹּחוֹת הַטֶּבַע לְהִשְׁתַּמֵּשׁ לִרְצוֹנוֹ, הַקִּיטוֹר, הָאֵשׁ, הַמַּיִם, הַחַשְׁמַל, וְכָאֵלֶּה עוֹשִׂים דְּבָרוֹ, כִּי כָּל זֶה הוּא רַק בְּחֵלֶק מֻגְבָּל וּשְׁטָחִי, כִּי אִם הָעַצְמִיּוּת אֲשֶׁר לָהּ לָעוֹלָם, בְּכָל מִלּוּאָהּ וּבְכָל הֶקֵּיפָהּ, מִתְיַחֵשֶׁת אֵלָיו יַחַשׁ שֶׁל שִׁעְבּוּד וְשֶׁל קַבָּלַת הַשְׁפָּעָה, כָּכָה תֹּאמַר תּוֹרַת הָרָזִים, וּבְהֱיוֹתֵנוּ אוֹמְרִים כָּכָה, הֲרֵינוּ גּוֹזְרִים לוֹמַר שֶׁיֵּשׁ מְזִיגָה עַצְמִית בֵּין הַנִּשְׁמָתִיּוּת שֶׁהִיא פּוֹעֶלֶת בָּעוֹלָם כֻּלּוֹ לְנִשְׁמִיּוּתוֹ שֶׁל הָאָדָם. וּכְשֶׁאָנוּ אוֹמְרִים, שֶׁהָאָדָם בְּהִתְעַלּוּתוֹ, כְּשֶׁרּוֹאִים שֶׁשֵּׁם ד' נִקְרָא עָלָיו, יִרְאִים מִמֶּנּוּ, שֶׁבַּעֲלֵי חַיִּים וְכֹחוֹת הַטֶּבַע מוּכָנִים לְעָבְדוֹ, "עִם אַבְנֵי הַשָּׂדֶה בְרִיתֶךָ וְחַיַּת הַשָּׂדֶה הִשְׁלִימָה לָךְ" (אִיּוֹב ה, כג), כְּשֶׁבְּנֵי אָדָם פְּרָאִים חִזְקֵי מֵצַח נִכְנָעִים מִפְּנֵי הוֹד אֲצִילוּת שֶׁבַּנְּשָׁמָה מְלֵאָה חָכְמַת אֱלֹהִים, וּכְבוֹד מוּסַר שַׁדַּי וְיִרְאַת שָׁמַיִם, הַכֹּל מוֹלִיךְ אוֹתָנוּ לְמָקוֹם אֶחָד, שֶׁלֹּא יֵשׁ נְשָׁמָה בּוֹדֶדֶת, גַּרְגִּירִית, גְּדוּעָה, בַּהֲוָיָה כֻּלָּהּ, אֶלָּא הַכֹּל מְחֻבָּר מִשּׁוּרָג וְאָרוּג. וּכְשֶׁהַגֹּדֶל מִתְבַּלֵּט, הַנִּיצוֹצוֹת הַקְּטַנִּים מִתְלַבְּלִים, מַרְגִּישִׁים הַרְגָּשָׁה טְמִירִית מֵעַצְמִיּוּתָם, שֶׁיֵּשׁ כָּאן נִשְׂגָּב וְנֶעֱרָץ. אִם לֹא הָיוּ בְּקִרְבָּם קַוִּים יִחוּשִׁיִּים לַנִּשְׂגָּב וְהַנֶּעֱרָץ, לֹא הָיוּ מַרְגִּישִׁים כְּלוּם. אֵין אָנוּ לְפִי זֶה דָּנִים לוֹמַר, שֶׁנִּשְׁמַת הַבְּהֵמָה כָּלָה הִיא לְגַמְרֵי וְלֹא שְׁאוֹר הַחַיִּים, שֶׁבַּדּוֹמֵם הוּא נִרְדָּם, וּבַצּוֹמֵחַ נִיעוֹר קְצָת, וּבְחַי יוֹתֵר מְעַט, הוּא דָּבָר קָרוּעַ מִגֹּדֶל הַכֹּל, אֶלָּא הַכֹּל הוֹלֵךְ וּמִצְטָרֵף, וְעֵץ הַחַיִּים גָּדוֹל וְנִשְׂגָּב הוּא, "עַפְיָהּ שַׁפִּיר וְאִנְבָּהּ שַׂגִּיא, תַּחְתּוֹהִי תְּטַלֵּל חֵיוַת בָּרָא וְצִפְרֵי שְׁמַיָּא" (דָּנִיֵּאל ד, ט). הַגַּלְגַּל הַגָּדוֹל שֶׁל הַחַיִּים, שֶׁל הָאֹשֶׁר וְהַטּוֹב, זָרוּעַ הוּא עַל כָּל גְּדוֹתָיו כּוֹכָבִים מְאִירִים גְּדוֹלִים וּקְטַנִּים, לְרִבּוֹ רְבָבוֹת אֵין קֵץ, וְסֵדֶר נַעֲלֶה וּמִשְׁטָר וְיַחַס נִפְלָא בֵּינֵיהֶם נִמְצָא. הַחָכְמָה הַגְּדוֹלָה, שֶׁזְּקוּקִים אָנוּ לִגְדֻלָּה מֻוחְלֶטֶת, שֶׁהוֹד אֱלֹהִים מְיֻחָס לָנוּ. וְהוּא כּוֹלֵל אֶת הַכֹּל, וְהַיַּחַס בְּכָל עֲרָכָיו, בְּחִבָּתוֹ, בְּהַעֲרָצָתוֹ, בְּחִידּוּר הֲבָנָתוֹ, בְּהִתְפַּעֲלוּת הַחַיִּים הָרוּחָנִיִּים מִיֹּקֶר עֶרְכּוֹ שֶׁלְּמַעְלָה מִכָּל הֶגֶה שֶׁל עֵרֶךְ שֶׁמִּתְבַּטֵּא, בְּתִפְאֶרֶת שֶׁל עֲבוֹדַת שָׁמַיִם, שֶׁל יִרְאָה וְשֶׁל אַהֲבָה, שֶׁל סִלּוּד וְשֶׁל חֲרָדָה, לְכָל מָה שֶׁשֵּׁם ד' נִקְרָא עָלָיו, הַכֹּל עוֹלֶה בְּסֵדֶר שָׁלֵם וּמְחֻטָּב.כבירה</b> – אדירה;<b> הָעַצְמִיּוּת</b> – המהות, המשמעות;<b> הָרָזִים</b> – הסוד;<b> מְזִיגָה</b> – התמזגות, חיבור;<b> חִזְקֵי מֵצַח</b> – חצופים;<b> גַּרְגִּירִית</b> – קטנטונת;<b> גְּדוּעָה</b> – מנותקת;<b> מְשׁוּרָג</b> – משולב;<b> וְאָרוּג</b> – ומחובר;<b> מִתְלַבְּלִים</b> – מתלהטים;<b> טְמִירִית</b> – סודית;<b> קַוִּים יִחוּשִׁיִּים</b> – כיוונים המתייחסים;<b> כָּלָה</b> – ריקנית, חסרת משמעות;<b> נַעֲלֶה</b> – מרומם;<b> בְּחִידּוּר</b> – בעומק; <b>מִיֹּקֶר</b> – מגודל;<b> בְּתִפְאֶרֶת</b>
– בפאר, בשלמות;<b> סִילּוּד </b>– הערצה;<b> וּמְחֻטָּב </b>– ומאוחד.

<b>כְּשֶׁאֲנַחְנוּ אוֹמְרִים, שֶׁהָאָדָם לֹא לְבַד </b>– בעת בה ספרות הקבלה מתבטאת שהאדם אינו יצור מבודד, הכוונה <b>שֶׁהוּא </b>לא רק <b>מוּשְׁפָּע מֵהָעוֹלָם כֻּלּוֹ, אֶלָּא הוּא מַשְׁפִּיעַ עָלָיו </b>–, יש יחסי גומלין בין האדם לבין המציאות, והאדם לא רק מונע מתוך המפגש עם המציאות אלא גם מניע אותה באופן מהותי;<b> וְהַשְׁפָּעָתוֹ הִיא הַשְׁפָּעָה כַּבִּירָה עַצְמִית, כְּלָלִית וְרוּחָנִית חִיּוּבִית</b>. <b>כְּלוֹמַר לֹא רַק אוֹתָהּ הַהַשְׁפָּעָה הַחֶלְקִית, שֶׁאָנוּ רוֹאִים שֶׁהָאָדָם מַכְרִיחַ כֹּחוֹת הַטֶּבַע לְהִשְׁתַּמֵּשׁ לִרְצוֹנוֹ, הַקִּיטוֹר, הָאֵשׁ, הַמַּיִם, הַחַשְׁמַל, וְכָאֵלֶּה עוֹשִׂים דְּבָרוֹ, כִּי כָּל זֶה הוּא רַק בְּחֵלֶק מֻגְבָּל וְשִׁטְחִי, כִּי אִם הָעַצְמִיּוּת אֲשֶׁר לָעוֹלָם, בְּכָל מִלּוּאָהּ וּבְכָל הֶקֵּפָהּ, מִתְיַחֶשֶׂת אֵלָיו יַחַשׂ שִׁעְבּוּד וְשֶׁל קַבָּלַת הַשְׁפָּעָה </b>– המבט השטחי מזהה רק את היכולת האנושית לשינוי הטבע מבחינה חיצונית, באמצעות המדע והטכנולוגיה, אולם המבט העמוק מזהה שיש יכולת לאדם לעצב מחדש ולעדן את הרצון המוסרי בעולם. <b>כָּכָה תֹּאמַר תּוֹרַת הָרָזִים </b>– אמירה זו בנויה על הכרה פנימית של המציאות; <b>וּבְהִיוֹתֵנוּ אוֹמְרִים כָּכָה, הֲרֵינוּ גּוֹזְרִים לוֹמַר שֶׁיֵּשׁ מְזִיגָה עַצְמִית בֵּין הַנִּשְׁמָתִיּוּת שֶׁהִיא פּוֹעֶלֶת בָּעוֹלָם כֻּלּוֹ לְנִשְׁמִיּוּתוֹ שֶׁל הָאָדָם </b>– ובאמירה זו אנו יוצאים מתוך הנחת מוצא שיש קשר מהותי בין הנשמה האלוהית של הקוסמוס לבין נשמת האדם הפרטי. <b>וְכַאֲשֶׁר אָנוּ אוֹמְרִים, שֶׁהָאָדָם בְּהִתְעַלּוּתוֹ, כְּשֶׁרוֹאִים שֶׁשֵּׁם ד' נִקְרָא עָלָיו, יְרֵאִים מִמֶּנּוּ, שֶׁבַּעֲלֵי חַיִּים וְכֹחוֹת הַטֶּבַע מוּכָנִים לְעָבְדוֹ </b>– בעת בה אנו מזהים שהקשר הרוחני במציאות מחולל תופעות מדהימות, כדוגמת שיעבוד הטבע לצרכי האדם שמשלים וכורת ברית עם האנושות המוסרית, כדברי הנביא שמתאר ש"<b>עִם אַבְנֵי הַשָּׂדֶה בְרִיתֵךְ וְחַיַּת הַשָּׂדֶה הֻשְׁלְמָה לָךְ</b>"; וכן שאנו רואים <b>שֶׁבְּנֵי אָדָם פְּרָאִים חַזְקֵי מֵצַח נִכְנָעִים מִפְּנֵי הוֹד אֲצִילוּת שֶׁבַּנְּשָׁמָה מְלֵאָה חָכְמַת אֱלֹהִים, וּכְבוֹד מוּסַר שַׁדַּי וְיִרְאַת שָׁמַיִם </b>– ושתרבויות אנושיות פראיות מושפעות מוסרית מאנשי קודש ומתעלות אט אט, הרי <b>הַכֹּל מוֹלִיךְ אוֹתָנוּ לְמָקוֹם אֶחָד, שֶׁלֹּא יֵשׁ נְשָׁמָה בּוֹדֶדֶת, גַּרְגִּירִית, גְּדוּעָה, בַּהֲוָיָה כֻּלָּהּ, אֶלָּא הַכֹּל מְחֻבָּר מְשֹׁרָג וְאָרוּג </b>– כל זאת מביא אותנו למסקנה שכל ברוא במציאות אינו יצור בודד, זעיר ומנותק כשלעצמו אלא חלק מהרמוניה כללית; <b>וְכַאֲשֶׁר הַגֹּדֶל מִתְבַּלֵּט, הַנִּיצוֹצוֹת הַקְּטַנִּים מִתְלַבִּים, מַרְגִּישִׁים הַרְגָּשָׁה טְמִירִית מֵעַצְמִיּוּתָם, שֶׁיֵּשׁ כָּאן נִשְׂגָּב וְנֶעֱרָץ </b>– וכשאדם גדול מופיע אפילו הבריות הרחוקות ביותר מרגישות בעוצמה זו, והניצוץ האלוהי הנסתר שבקרבם מתלהט ונמשך אליו; ו<b>אִם לֹא הָיוּ בְּקִרְבָּם קַוִּים יִחוּשִׁיִּים לְהַנִּשְׂגָּב וְהַנֶּעֱרָץ, לֹא הָיוּ מַרְגִּישִׁים כְּלוּם </b>– ואלמלא היו בכל בריה ובריה בעולם קישור ויחס לנקודה האלוהית הרי הייתה בהן אדישות כלפי הגודל המוסרי. אמנם <b>אֵין אֲנַחְנוּ לְפִי זֶה דָּנִים לוֹמַר, שֶׁנִּשְׁמַת הַבְּהֵמָה כָּלָה הִיא לְגַמְרֵי </b>– אין הכוונה לומר שכאשר הבריות נותרות במדרגתן הבהמית הרי הן חסרות משמעות לחלוטין, <b>וְלֹא שֶׁאוֹר הַחַיִּים, שֶׁבַּדּוֹמֵם הוּא נִרְדָּם, וּבַצּוֹמֵחַ נִיעוֹר קְצָת, וּבְחַי יוֹתֵר מְעַט, הוּא דָּבָר קָרוּעַ מִגֹּדֶל הַכֹּל </b>– ואין הכוונה לומר שנקודות החיים – שמצויה במדרגות שונות בדומם, בצומח ובחי – מנותקות לחלוטין מאלוהים בעת שהן אינן קשורות לצדיק,<b> אֶלָּא הַכֹּל הוֹלֵךְ וּמִצְטָרֵף, וְעֵץ הַחַיִּים גָּדוֹל וְנִשְׂגָּב הוּא</b> – אלא ככל שהן נפגשות יותר עם הגודל המוסרי של אנשי הקודש כך הן מתעלות יותר, כדברי ספר דניאל:<b> "עַפְיָהּ שַׁפִּיר וְאִנְבֵּהּ שַׂגִּיא, תַּחְתּוֹהִי תְּטַלֵּל חֵיוַת בָּרָא וְצִפְּרֵי שְׁמַיָּא</b>" – הקדושה בעולם היא כעץ מפואר שענפיו נאים ופריו רב, חסות בצילו חיות השדה ועופות השמים. <b>הַגַּלְגַּל הַגָּדוֹל שֶׁל הַחַיִּים, שֶׁל הָאֹשֶׁר וְהַטּוֹב, זָרוּעַ הוּא עַל כָּל גְּדוֹתָיו כּוֹכָבִים מְאִירִים גְּדוֹלִים וּקְטַנִּים, לְרִבִּי רִבְבוֹת אֵין קֵץ, וְסֵדֶר נַעֲלֶה וּמִשְׁטָר וְיַחַס נִפְלָא בֵּינֵיהֶם נִמְצָא </b>– המציאות והבריות כולן, משולות לגלקסיה העצומה שבה כוכבי לכת רבים המסודרים בסדר והתלויים זה בזה. לכל כוכב גודל משלו אך כולם יחד חלק ממערכת אחת עצומה. <b>הַחָכְמָה הַגְּדוֹלָה, שֶׁזְּקוּקִים אָנוּ לִגְדֻלָּה מֻחְלֶטֶת, שֶׁהוֹד אֱלֹהִים מְיֻחָס לָנוּ </b>– חכמת התורה מלמדת על גדולתו של האדם, על ההכרח להתעלות אל הרצון האלוהי המתייחס אלינו; <b>וְהוּא </b>– הוד אלוהים,<b> כּוֹלֵל אֶת הַכֹּל, וְהַיַּחַס בְּכָל עֲרָכָיו, בְּחִבָּתוֹ, בְּהַעֲרָצָתוֹ, בְּחִדּוּר הֲבָנָתוֹ, בְּהִתְפַּעֲלוּת הַחַיִּים הָרוּחָנִיִּים מִיֹּקֶר עֶרְכּוֹ שֶׁלְּמַעְלָה מִכָּל הֶגֶה שֶׁל עֵרֶךְ שֶׁמִּתְבַּטֵּא, בְּתִפְאֶרֶת שֶׁל עֲבוֹדַת שָׁמַיִם, שֶׁל יִרְאָה וְשֶׁל אַהֲבָה, שֶׁל סִילּוּד וְשֶׁל חֲרָדָה, לְכָל מַה שֶׁשֵּׁם ד' נִקְרָא עָלָיו, הַכֹּל עוֹלֶה בְּסֵדֶר שָׁלֵם וּמְחֻטָּב </b>– כאשר מאמצים את המבט שמעריך, אוהב, מעריץ, מעמיק ומתפעל מגודל האור האלוהי – שהוא למעלה מכל ביטוי אפילו של יראת שמים – כל החיים מקבלים את איזונם ואחדותם. 

<b>יַאֲצֹר הַחַיִּים וְהַדְּבֵקוּת</b>הצורך של הדבקות האלהית, במחשבה ובחשק הלב, שהוא יסוד האמונה בחיים, שהוא בא ודופק בחזקה בהרגשת הנשמה המוכשרת לזה מצד דרכי חייה, מדותיה וידיעותיה, צורך זה מקורו הוא בההתאגדות הכללית, שצרור החיים הכלליים אגוד הוא ביחד. ועל פי מדה מיוחדה הקרבה הזאת מאגדת את הנשמות של כל פרטי ישראל ביחד, ובמדה יותר רחבה את כל האדם יחד בכללותו, באיגוד הצלם האלהי הכללי, ובמדה יותר מורחבת מתאגד ביחד כל צרור החיים של כל אשר נשמת רוח חיים באפיו, "'תוצא הארץ נפש חיה למינה' (בראשית א, כד)  זו נפשו של אדם הראשון" (בראשית רבה, שם), ובמדה המתרחבת ביותר, עובר גבול האחדות על כל המצוי, כל הנברא, הנוצר והנעשה. ומיסוד האחדות שבצורות הכלליות הללו, שהוא דבר של מציאות בפועל, בא הצורך העליון לקרבת אלהים ולדבקות עליונה. שבאמת לא את עצמיותו לבד האדם מעלה ברוממותו המקודשת, בעת אשר חדות אלהים עליונה תמלאהו, בעת שרוח הקודש "מקשקש לפניו כזוג" (סוטה ט, ב), ולבו מלא על כל גדותיו אהבה לכל היצור, כי אם את הכל הוא מעלה, את כל הנשמה, כל החי, כל היש. וכל נשמה יותר עליונה מרגשת בעתים יותר תכופות את הצורך הגדול הזה. וישנם אדירי אמונה, גדולי נשמה, שמעולם אין עליה עליונה זו של דבקות אלהית, מאירה ושמחה, סרה מאתם. והם הם יסודי העולם, מדריכי התבל, משכלליו ומיסדיו, המרבים בו שלום ואושר. וכל הצדדים של ההטבות והעליות למצב החיים, כל העצות הממלכתיות, הספרותיות, הכתתיות, וכדומה, אינם כי אם קטעים קטנים מגדולת פעולתם של גדולי נשמה הללו, שאור החיים הגדול שלהם מצד עצמו ממלא את העולם כולו תקון ואורה. ובזכותם המחשבה שבאדם הכללי חיה ומתהפכת לכח פועל ומרבה להטיב, לשפר ולהעלות את החיים הלאומיים והאנושיים, הכלליים והפרטיים, דרגה אחר דרגה, אל מעלתם העליונה. "בי מלכים ימלכו ורזנים יחוקקו צדק, בי שרים ישרו ונדיבים כל שפטי ארץ" (משלי ח, טו-טז).ובחשק <b>וּבְחֵשֶׁק </b>– וברצון;<b> אָגוּד </b>
– מחובר;<b> מְיֻחֶדֶת </b>– מיוחדת;<b> הַצֶּלֶם הָאֱלֹהִי הַכְּלָלִי </b>– הצורה האנושית הכללית;<b> כְּזוּג </b>– כפעמון;<b> בְּעִתִּים </b>– בפעמים;<b> תְּכוּפוֹת </b>– שכיחות;<b> סָרָה </b>– חולפת; <b>הַכִּתָּתִיּוֹת </b>– מגזרים מצומצמים;<b> דַּרְגָּה </b>– מדרגה.

<b>הַצֹּרֶךְ שֶׁל הַדְּבֵקוּת הָאֱלֹהִית, בַּמַּחֲשָׁבָה וּבְחֵשֶׁק הַלֵּב, שֶׁהוּא יְסוֹד הָאֱמוּנָה בַּחַיִּים, שֶׁהוּא בָּא וְדוֹפֵק בְּחָזְקָה בְּהַרְגָּשַׁת הַנְּשָׁמָה הַמֻּכְשֶׁרֶת לָזֶה מִצַּד דַּרְכֵי חַיֶּיהָ, מִדּוֹתֶיהָ וִידִיעוֹתֶיהָ </b>– יהודי, המתנהל באופן ראוי במעשיו, מידותיו ומחשבותיו – נדחף באופן טבעי להתחבר אל הטוב הנשגב, אל האמת והמוסר האלוהי; מהיכן נובעת דחיפה זו?<b> צֹרֶךְ זֶה מְקוֹרוֹ הוּא בְּהִתְאַגְּדוּת הַכְּלָלִית, שֶׁצְּרוֹר הַחַיִּים הַכְּלָלִיִּים אָגוּד הוּא בְּיַחַד </b>– בעומק העניין, פרטי המציאות מחוברים ביחידה אחת; האדם הפרטי מחובר למעגלי החיים, ולכן הוא שואף להיטיב לכל, להתחבר אל הרצון האלוהי המפעם בקרבו. <b>וְעַל פִּי מִדָּה מְיֻחֶדֶת הַקִּרְבָה הַזֹּאת מְאַגֶּדֶת אֶת הַנְּשָׁמוֹת שֶׁל כָּל פְּרָטֵי יִשְׂרָאֵל בְּיַחַד, וּבְמִדָּה יוֹתֵר רְחָבָה אֶת כָּל הָאָדָם יַחַד בִּכְלָלוּתוֹ, בְּאִגּוּד הַצֶּלֶם הָאֱלֹהִי הַכְּלָלִי, וּבְמִדָּה יוֹתֵר מֻרְחֶבֶת מִתְאַגֵּד בְּיַחַד כָּל צְרֹר הַחַיִּים שֶׁל כָּל אֲשֶׁר נִשְׁמַת רוּחַ חַיִּים בְּאַפָּיו </b>– שאיפה זו הולכת ומתרחבת: בתחילה מרגיש היהודי את הקשר לקרובים אליו (עם ישראל); בשלב הבא מוצא את עצמו מחובר אל כלל האנושות מתוך צלם אלוהים שמגדיר אותה; בהמשך הקשר מתרחב לכל יצורי החיים, כדברי הפסוק "<b>תּוֹצֵא הָאָרֶץ נֶפֶשׁ חַיָּה לְמִינָהּ</b>" שעליו דרשו חז"ל ש"<b>זוֹ נַפְשׁוֹ שֶׁל אָדָם הָרִאשׁוֹן</b>" – האדם הראשון, שמבטא את הנפש האידיאלית, כולל בתוכו את כלל נפשות החי; <b>וּבְמִדָּה הַמִּתְרַחֶבֶת בְּיוֹתֵר, עוֹבֵר גְּבוּל הָאֶחָדוּת עַל כָּל הַמָּצוּי, כָּל הַנִּבְרָא, הַנּוֹצָר וְהַנֶּעֱשֶׂה </b>– במבט מעמיק יותר מתברר שגם הצומח ואפילו הדומם מתאחדים עם נפש האדם. <b>וּמִיְּסוֹד הָאֶחָדוּת שֶׁבַּצּוּרוֹת הַכְּלָלִיּוֹת הַלָּלוּ, שֶׁהוּא דָּבָר שֶׁל מְצִיאוּת בְּפֹעַל, בָּא הַצֹּרֶךְ הָעֶלְיוֹן לְקִרְבַת אֱלֹהִים וּלְדְּבֵקוּת עֶלְיוֹנָה </b>– מתוך היסוד האלוהי שמאחד את כל היצורים, ומתבטא בפועל (למשל בתנועה האבולוציונית המצויה בכל היש), מגיעה הצורך של האיש הישראלי לחשוף את הצד האלוהי שבקרבו; <b>שֶׁבֶּאֱמֶת לֹא אֶת עַצְמִיּוּתוֹ לְבַד הָאָדָם מַעֲלֶה בְּרוֹמְמוּתוֹ הַמְּקֻדֶּשֶׁת, בְּעֵת אֲשֶׁר חֶדְוַת אֱלֹהִים עֶלְיוֹנָה תְּמַלְּאָהוּ, בְּעֵת שֶׁרוּחַ הַקֹּדֶשׁ "מְקַשְׁקֵשׁ לְפָנָיו כְּזוּג", וְלִבּוֹ מָלֵא עַל כָּל גְּדוֹתָיו אַהֲבָה לְכָל הַיְּצוּר, כִּי אִם אֶת הַכֹּל הוּא מַעֲלֶה, אֶת כָּל הַנְּשָׁמָה, כָּל הַחַי, כָּל הַיֵּשׁ </b>– כי הוא מכיר שהמצב בו רוח הקודש מצלצלת באוזניו ("מקשקשת לפניו כזוג"), וליבו מתמלא ברגש אהבה לכל היש – מכה גלים על כל מרחבי החיים שהוא קשור עמם. <b>וְכָל נְשָׁמָה יוֹתֵר עֶלְיוֹנָה מַרְגֶּשֶׁת בְּעִתִּים יוֹתֵר תְּכוּפוֹת אֶת הַצֹּרֶךְ הַגָּדוֹל הַזֶּה </b>– וככל שהאדם עמוק יותר כך השאיפה האלוהית מתעוררת בקרבו לעיתים יותר דחופות. <b>וְיִשְׁנָם אַדִּירֵי אֱמוּנָה, גְּדוֹלֵי נְשָׁמָה, שֶׁמֵּעוֹלָם אֵין עָלֶיהָ עֶלְיוֹנָה זוֹ שֶׁל דְּבֵקוּת אֱלֹהִית, מְאִירָה וְשִׂמְחָה, סָרָה מֵאִתָּם </b>– הגדולים שבישראל מלאים בשאיפה זו באופן קבוע; <b>וְהֵם הֵם יְסוֹדֵי הָעוֹלָם, מַדְרִיכֵי הַתֵּבֵל, מְשַׁכְלְלָיו וּמְיַסְדָיו, הַמַּרְבִּים בּוֹ שָׁלוֹם וְאֹשֶׁר </b>– הם הבסיס של העולם, ומרבים הרמוניה ואושר בתבל. <b>וְכָל הַצְּדָדִים שֶׁל הַהֲטָבוֹת וְהָעֲלִיּוֹת לְמַצַּב הַחַיִּים, כָּל הָעֵצוֹת הַמַּמְלַכְתִּיּוֹת, הַסִּפְרוּתִיּוֹת, הַכִּתָּתִיּוֹת, וְכַדּוֹמֶה, אֵינָם כִּי אִם קְטָעִים קְטַנִּים מִגָּדְלַת פְּעֻלָּתָם שֶׁל גְּדוֹלֵי נְשָׁמָה הַלָּלוּ, שֶׁאוֹר הַחַיִּים הַגָּדוֹל שֶׁלָּהֶם מִצַּד עַצְמוֹ מְמַלֵּא אֶת הָעוֹלָם כֻּלּוֹ תִּקּוּן וְאוֹרָה </b>– חידושי ותיקוני האנושות במישורים שונים – הציבוריים, התרבותיים והמגזריים – כולם רק קצה הקרחון של גדולי המוסר שמעניקים את הממד המוסרי לעולם.<b> וּבִזְכוּתָם הַמַּחֲשָׁבָה שֶׁבָּאָדָם הַכְּלָלִי חַיָּה וּמִתְהַפֶּכֶת לְכֹחַ פּוֹעֵל וּמַרְבֶּה לְהֵיטִיב, לְשַׁפֵּר וּלְהַעֲלוֹת אֶת הַחַיִּים הַלְּאֻמִּיִּים וְהָאֱנוֹשִׁיִּים, הַכְּלָלִיִּים וְהַפְּרָטִיִּים, דַּרְגָּה אַחַר דַּרְגָּה, אֶל מַעֲלָתָם הָעֶלְיוֹנָה </b>–  כיוון המחשבה של האדם משתנה בעקבות הצדיקים. הטבע האנושי שעסוק בהישרדות אנוכית מקבל זריקה של מוסר אלוהי, והמוסר האנושי, ואפילו היחסים הבין לאומיים, מתעדנים מעט ומתקרבים לתיקונם. על כך נאמר: "<b>בִּי מְלָכִים יִמְלֹכוּ וְרֹזְנִים יְחֹקְקוּ צֶדֶק, בִּי שָׂרִים יָשֹׂרוּ וּנְדִיבִים כָּל שֹׁפְטֵי אָרֶץ</b>" – מתוך החיבור לאלוהים החוקים האנושיים מתעצבים, השררה מתיישרת והנדיבות מופיעה במשפט. 


<b>יַבְזִיו הַחַיִּים</b>אומרת לנו הרזיות, בעולם מלא של אור ושל חיים אתם שרויים. דעו את הישות הגדולה, את עשירות המציאות, שאתם תמיד נפגשים בה. הסתכלו בגדלה, בתפארתה, בדיקנותה ובחברותיותה. היו מחוברים להלגיונים החיים, הפועלים תמיד כל זיו ותפארה בכל פנה שאתם פונים, עם דברים חיים וקימים יש לכם עסק, תמיד אתם פועלים פעולות נמרצות, בשיג ושיח עם משאות נפש ויקרת חיים רעננים. בכל פעולותיכם אתם נפגשים בניצוצות מלאים חיים ואור, שואפים ומשתוקקים לעלות לרום רמים, אתם עוזרים אותם והם עוזרים אתכם. זיו החכמה שאתם משיגים אין זה צללים קלושים של איזה זהרורית רוחנית, שאין בה כלום, עד שתבוא הדרישה והמדעות אליכם, אלה הם בני עולם עומד, המתודעים אליכם, השולחים לכם ממרחקים בשורות טובות, ידיעות משלומם ומצבם האיתן, ובשלומם לכם שלום. כשאתם מתעלים הנכם מתרוממים אל סיעות יותר עליונות, אל סביבות יותר נהדרות. והכל חושק הומה ושואף, בסידור נאדר בקודש, ונאזר בתפארה. "כי לא דבר רק הוא מכם כי הוא חייכם" (דברים לב, מז), "כי באור פניך נתת לנו ד' אלהינו תורת חיים" (ברכת "שים שלום").הרזיות </b>– הסודיות, ובהקשר שלנו: תורת הסוד;<b> עֲשִׁירוּת </b>– שפע;<b> וּבְחֶבְרָתִיּוּתָהּ </b>– ובחיבוריה;<b> לְהִלֶּגְיוֹנִים</b> – לצבאות, לכוחות;<b> וְתִפְאֶרֶת</b> – ופאר;<b> מַשָּׂאוֹת</b> – שאיפות;<b> וְיִקְרַת</b> – וגודל;<b> לְרוּם רָמִים</b> – לגבהי גבהים;<b> קְלוּשִׁים</b> – חלשים;<b> זִהֲרוּרִית</b> – ניצוץ;<b> וְהַמַּדָּעוֹת</b> – החכמה;<b> עוֹמֵד</b> – יציב;<b> הָאֵיתָן</b> – החזק;<b> סִיעוֹת</b> – זרמים, מדרגות;<b> סְבִיבוֹת</b> – מרחבים;<b> הוֹמֶה</b> – תוסס;<b> נֶאֱדָר</b> – עצום;<b> וְנֶאֱזָר</b> – וחמוש.

<b>אוֹמֶרֶת לָנוּ הָרַזִיּוֹת, בְּעוֹלָם מָלֵא שֶׁל אוֹר וְשֶׁל חַיִּים אַתֶּם שְׁרוּיִים</b> – המסר המרכזי של תורת הנסתר הוא ההכרה שמאחורי המציאות הפיסית מסתתר רצון אלוהי מלא טוב, חסד וחכמה. היא למעשה אומרת לנו: <b>דְּעוּ אֶת הַיִּשׁוּת הַגְּדוֹלָה, אֶת עֲשִׁירוּת הַמְּצִיאוּת, שֶׁאַתֶּם תָּמִיד נִפְגָּשִׁים בָּהּ. הִסְתַּכְּלוּ בְּגָדְלָהּ, בְּתִפְאַרְתָּהּ, בְּדִיקָנוּתָהּ וּבַחֶבְרָתִיּוּתָהּ</b> – המארג הגדול של המציאות מורכב מכוחות רוחניים עשירים, מדויקים ומסודרים ביניהם. <b>הֱיוּ מְחֻבָּרִים לְהִלֶּגְיוֹנִים הַחַיִּים, הַפּוֹעֲלִים תָּמִיד כָּל זִיו וְתִפְאֶרֶת בְּכָל פִּנָּה שֶׁאַתֶּם פּוֹנִים, עִם דְּבָרִים חַיִּים וְקִיָּמִים יֵשׁ לָכֶם עֵסֶק, תָּמִיד אַתֶּם פּוֹעֲלִים פְּעֻלּוֹת נִמְרָצוֹת, בְּשִׂיג וְשִׂיחַ עִם מַשְּׂאוֹת נֶפֶשׁ וְיִקְרַת חַיִּים רַעֲנַנִּים</b> – החיבור לרוחניות אינו רק עיסוק ברעיון מופשטים אלא גורם לתסיסה ולפעולה של כוחות חיים ממשיים המשפיעים במציאות.<b> בְּכָל פְּעֻלּוֹתֵיכֶם אַתֶּם נִפְגָּשִׁים בְּנִיצוֹצוֹת מְלֵאִים חַיִּים וְאוֹר, שׁוֹאֲפִים וּמִשְׁתּוֹקְקִים לַעֲלוֹת לְרוּם רָמִים</b> – בכל פעולה טובה שלנו נחשף כוח חיים פנימי שבאמצעות פעולתנו מתחבר לשורשו השמיימי; יוצא ש<b>אַתֶּם עוֹזְרִים אוֹתָם וְהֵם עוֹזְרִים אֶתְכֶם</b> – אתם מחברים את הכוחות לשורשם ובאמצעות כך מוצאים בקרבכם מעיינות עמוקים של חכמה ורוח. <b>זִיו הַחָכְמָה שֶׁאַתֶּם מַשִּׂיגִים אֵין זֶה</b> אלא<b> צְלָלִים קְלוּשִׁים שֶׁל אֵיזֶה זִהֲרוּרִית רוּחָנִית, שֶׁאֵין בָּהּ כְּלוּם, עַד שֶׁתָּבוֹא הַדְּרִישָׁה וְהַמַּדָּעוֹת אֲלֵיכֶם</b> – החכמה האינטלקטואלית שאדם לומד היא לא יותר מניצוץ רוחני חלש חסר חשיבות, עד שהוא מפנים אותה בחיים הממשיים; ואזי <b>אֵלֶּה</b> – הכוחות הרוחניים<b> הֵם בְּנֵי עוֹלָם עוֹמֵד</b> – הופכים להיות תוצר של עולם יציב ונצחי;<b> הַמִּתְוַדְּעִים אֲלֵיכֶם, הַשּׁוֹלְחִים לָכֶם מִמֶּרְחַקִּים בְּשׂוֹרוֹת טוֹבוֹת, יְדִיעוֹת מִשְּׁלוֹמָם וּמַצָּבָם הָאֵיתָן, וּבִשְׁלוֹמָם לָכֶם שָׁלוֹם</b>
– כשאדם לומד תורה הוא אינו פוגש בחכמה מופשטת אלא הוא במפגש חי עם העוצמה הרוחנית המחיה את העולם, וככל שנפגש יותר עם מציאות מופלאה זו כך מקבל הוא יותר חיים. <b>כְּשֶׁאַתֶּם מִתְעַלִּים הַנְּכֶם מִתְרוֹמְמִים אֶל סִיעוֹת יוֹתֵר עֶלְיוֹנוֹת, אֶל סְבִיבוֹת יוֹתֵר נֶהְדָּרוֹת וְהַכֹּל חוֹשֵׁק הוֹמֶה וְשׁוֹאֵף, בְּסִדּוּר נֶאֱדָר בְּקֹדֶשׁ, וְנֶאֱזָר בְּתִפְאָרָה</b> – האדם מסוגל להתעלות למרחבי חיים שורשיים ועמוקים יותר המלאים בהרמוניה ובסדר מופלא.  על כך נאמר: "<b>כִּי לֹא דָבָר רֵק הוּא מִכֶּם כִּי הוּא חַיֵּיכֶם, כִּי בְאוֹר פָּנֶיךָ נָתַתָּ לָּנוּ ד' אֱלֹהֵינוּ תּוֹרַת חַיִּים</b>" – התורה איננה חכמה אינטלקטואלית לבדה אלא נוגעת ברצון האלוהי, בשורש החיים של המציאות כולה.

 










<b>סֵדֶר בְּנִשְׁמַת הָעוֹלָם יגנִשְׁמַת הָעוֹלָםמַזְהִירָה הִיא נִשְׁמַת הָעוֹלָם. מְלֵאָה הוֹד וְיִפְעָה הִיא, מְלֵאָה חַיִּים, גִּנְזֵי נְשָׁמוֹת, אוֹצְרוֹת רוּחַ הַקֹּדֶשׁ, מַעְיְנֵי גְּבוּרָה, גְּדֻלָּה וְתִפְאֶרֶת. הַנָּנוּ מִתְנַשְּׂאִים בְּגָאוֹן לִמְרוֹם נִשְׁמַת הָעוֹלָמִים, חַי הָעוֹלָמִים. מַה נֶּהְדָּר הַמַּחֲזֶה, בֹּאוּ הִתְעַנְּגוּ, בֹּאוּ רַוּוּ נַחַת, הִתְעַדְּנוּ בַּעֲדָנִים. טַעֲמוּ וּרְאוּ כִּי טוֹב ד'. "לָמָּה תִשְׁקְלוּ כֶסֶף בְּלוֹא לֶחֶם וִיגִיעֲכֶם בְּלוֹא לְשָׂבְעָה, שִׁמְעוּ שָׁמוֹעַ אֵלַי וְאִכְלוּ טוֹב וְתִתְעַנֵּג בְּדֶשֶׁן נַפְשְׁכֶם"</b> (ישעיהו נה, ב). ישנם דרכים שעל ידם הנשמה של היחיד ושל העולם מאירה היא באור גדול ומשתלמת בצביונה. וישנם דרכים כאלה שעל ידם היא מתמזגת עם יתר הכחות, ועם החיים בכלל, לשפרם על ידי מיזוגה, לעדנם ולהקנות להם מאושר האצילות שלה. ופרטיהם, בהבדלים הדקים שבין אלה הגדרים, והצדדים המעורבים ששני הכחות יחדו משתמשים בהם, רבים הם לאין חקר.ויפעה – יפי הופעה; גנזי – פנימיות; בגאון – בזקיפות קומה; בצביונה – באופייה המיוחד; מתמזגת – מתאחדת; האצילות – הרוחניות.

<b>מַזְהִירָה הִיא נִשְׁמַת הָעוֹלָם. מְלֵאָה הוֹד וְיִפְעָה הִיא, מְלֵאָה חַיִּים, גִּנְזֵי נְשָׁמוֹת, אוֹצְרוֹת רוּחַ הַקֹּדֶשׁ, מַעְיְנֵי גְּבוּרָה, גְּדֻלָּה וְתִפְאֶרֶת</b> – נשמת העולם מלאה ומקרינה רצון אלוהי נשגב ופנימי, מלא טוב, הרמוניה, גבורה ושלמות. <b>הַנָּנוּ מִתְנַשְּׂאִים בְּגָאוֹן לִמְרוֹם נִשְׁמַת הָעוֹלָמִים, חַי הָעוֹלָמִים. מַה נֶּהְדָּר הַמַּחֲזֶה, בֹּאוּ הִתְעַנְּגוּ, בֹּאוּ רַוּוּ נַחַת, הִתְעַדְּנוּ בַּעֲדָנִים. טַעֲמוּ וּרְאוּ כִּי טוֹב ד'</b> – על ידי התעלות רוחנית ניתן להיפגש אותה הנשמה הנשגבה ולהתמלא באושר אין קץ. כדברי הנביא השואל: "<b>לָמָּה תִשְׁקְלוּ כֶסֶף בְּלוֹא לֶחֶם וִיגִיעֲכֶם בְּלוֹא לְשָׂבְעָה, שִׁמְעוּ שָׁמוֹעַ אֵלַי וְאִכְלוּ טוֹב וְתִתְעַנֵּג בְּדֶשֶׁן נַפְשְׁכֶם</b>" – מדוע בני אדם מחפשים למצוא סיפוק בדברים חומריים, בזמן שהעונג והאושר מצויים בהאזנה לקול הפנימי? <b>יֵשְׁנָם דְּרָכִים שֶׁעַל יָדָם הַנְּשָׁמָה שֶׁל הַיָּחִיד וְשֶׁל הָעוֹלָם מַאִירָה הִיא בְּאוֹר גָּדוֹל וּמִשְׁתַּלֶּמֶת בְּצִבְיוֹנָהּ</b> – ישנו מסלול שבו נשמת האדם יוצאת אל הפועל באופן אנושי-ייחודי (חוכמות החול); <b>וְיֵשְׁנָם דְּרָכִים כָּאֵלֶּה שֶׁעַל יָדָם הִיא מִתְמַזֶּגֶת עִם יֶתֶר הַכֹּחוֹת, וְעִם הַחַיִּים בִּכְלָל, לְשַׁפְּרָם עַל יְדֵי מִיזוּגָהּ, לְעַדְּנָם וּלְהַקְנוֹת לָהֶם מֵאוֹשֶׁר הָאֲצִילוּת שֶׁלָּהּ</b> – וישנו מסלול שבו נשמת האדם אינה רק מפתחת את עצמה אלא משתפת אל כל הבריאה בחיבור לרוחניות (תורה ומצוות). <b>וּפְרָטֵיהֶם, בְּהֶבְדֵּלִים הַדַּקִּים שֶׁבֵּין אֵלֶּה הַגְּדָרִים, וְהַצְּדָדִים הַמְּעֹרָבִים שֶׁשְּׁנֵי הַכֹּחוֹת יַחְדּוֹ מִשְׁתַּמְּשִׁים בָּהֶם, רַבִּים הֵם לְאֵין חֵקֶר</b> – כמובן שזוהי אינה חלוקה דיכוטומית מוחלטת, אלא עיקרון מנחה שבו יש הבחנות וחילוקים רבים. 

<b>יַדנֶפֶשׁ הַהֲוָיָהכְּשֵׁם שֶׁמְּדַבְּרִים בְּחָכְמַת הַנֶּפֶשׁ, בַּפְּסִיכוֹלוֹגְיָה, מִצַּד הַשִּׁירָה וְהַפִּיּוּט שֶׁבְּהִסְתַּכְּלוּת פְּנִימִית בְּמַעֲמַקֶּיהָ, וּבַמֶּדַע מִצַּד הוֹפָעוֹתֶיהָ בַּחַיִּים הַגְּלוּיִים, כֵּן מְדַבְּרִים בַּאֲצִילוּת הָאֱלֹהוּת בְּתוֹר נֶפֶשׁ הַהֲוָיָה, מִצַּד הִסְתַּכְּלוּת הַשִּׁירִית שֶׁבְּרוּחַ הַקֹּדֶשׁ, בָּאוֹר הַפְּנִימִי, וּמִצַּד הַמֶּדַע הָאֱלֹהִי, בְּהוֹפָעוֹת הַסְּדָרִים, הַמַּעֲשִׂים וְהַחִזְיוֹנוֹת, בַּכֵּלִים. וְהַנְּשָׁמָה עַצְמָהּ מִתְעַלָּה הִיא מֵחֻקֵּי הַפְּסִיכוֹלוֹגְיָה הַמִּתְגַּלִּים, וְהָאֲצִילוּת הָאֱלֹהִית הִיא מִמַּעַל לַבְּרִיאָה. כָּל הַנִּסְתָּרוֹת אֲנַחְנוּ צְרִיכִים לְצַיֵּרָם בְּיַחַס לְהִתְקַבְּלוּתָם בְּשִׂכְלֵנוּ וְכֹחַ הַמְּדַמֶּה שֶׁלָּנוּ בִּהְיוֹתוֹ מֻאָר מֵאוֹר הַשֵּׂכֶל, וּבָזֶה אָנוּ נִכְנָסִים לַשַּׁעַר הַחִיצוֹן שֶׁל כָּל הַיְּדִיעוֹת הַחֲמוּדוֹת בִּדְבָרִים שֶׁהֵם לְמַעְלָה מִן הַחֻשִׁים. וְאַחַר שֶׁיְּבֻסַּס לָנוּ הַצִּיּוּר אֵיךְ כָּל הַדְּבָרִים הֵם נִמְצָאִים בִּמְצִיאוּת רוּחָנִית אֲמִתִּית בְּיַחַס לְצִיּוּרֵינוּ הַשִּׂכְלִיִּים, אָז יְכוֹלִים אָנוּ כְּבָר לְהַרְחִיב אֶת גְּבוּל מַדָּעֵנוּ עַל הַמְּצִיאוּת הָרְחָבָה שֶׁל הָרוּחָנִיּוּת מִמַּעַל לַהֲוָיָתֵנוּ. אֲבָל אִם לֹא נָבֹא בְּהַדְרָגָה מֵהַצִּיּוּר הַפְּנִימִי שֶׁבְּקִרְבֵּנוּ אֶל הָעוֹלָם הַחִיצוֹן, לֹא נִמְצָא כְּלָל מַה שֶּׁאֲנַחְנוּ חֲפֵצִים מֵהַהַשָּׂגוֹת רוּחָנִיּוֹת.בַּאֲצִילוּת</b> – ברוחניות, במופשטות; <b>הַמְּדַמֶּה</b> – הדמיון; <b>הַחֲמוּדוֹת</b> – הטובות; <b>לַהֲוָיָתֵנוּ</b> – למציאותנו; <b>בְּהַדְרָגָה</b> – בהדרגתיות.

<b>כְּשֵׁם שֶׁמְּדַבְּרִים בְּחָכְמַת הַנֶּפֶשׁ, בַּפְּסִיכוֹלוֹגְיָה, מִצַּד הַשִּׁירָה וְהַפִּיּוּט שֶׁבְּהִסְתַּכְּלוּת פְּנִימִית בְּמַעֲמַקֶּיהָ, וּבַמֶּדַע מִצַּד הוֹפָעוֹתֶיהָ בַּחַיִּים הַגְּלוּיִים</b> – כשם שמשתמשים בפסיכולוגיה להבנת נפש האדם, וכשם שממשתמשים בשירה ובפיוט לבטא רגשות עמוקים; וכשם שמשתמשים במדע על מנת לחקור את הטבע הגלוי; <b>כֵּן מְדַבְּרִים בַּאֲצִילוּת הָאֱלֹהוּת בְּתוֹר נֶפֶשׁ הַהֲוָיָה, מִצַּד הִסְתַּכְּלוּת הַשִּׁירִית שֶׁבְּרוּחַ הַקֹּדֶשׁ, בָּאוֹר הַפְּנִימִי, וּמִצַּד הַמֶּדַע הָאֱלֹהִי, בְּהוֹפָעוֹת הַסְּדָרִים, הַמַּעֲשִׂים וְהַחִזְיוֹנוֹת, בַּכֵּלִים</b> – כך משתמשים ברוח הקודש על מנת להבין את המהות האלוהית של המציאות; ומשתמשים בתורה על מנת להבין את ההתגלות שלה בכלי העולם הזה (בסדרים, במהלכים היסטוריים ובמגוון האמונות והתרבויות השונות). <b>וְהַנְּשָׁמָה עַצְמָהּ מִתְעַלָּה הִיא מֵחֻקֵּי הַפְּסִיכוֹלוֹגְיָה הַמִּתְגַּלִּים, וְהָאֲצִילוּת הָאֱלֹהִית הִיא מִמַּעַל לַבְּרִיאָה</b> – כשם שנשמת האדם איננה ניתנת להגדרה באמצעות הפסיכולוגיה, כך המהות האלוהית איננה ניתנת להבנה ולכימות בידי כלים אנושיים, נשגבים ככל שיהיו. בהקשר לזה יש להבין את היחס ללימוד נסתר: <b>כָּל הַנִּסְתָּרוֹת אֲנַחְנוּ צְרִיכִים לְצַיֵּרָם בְּיַחַס לְהִתְקַבְּלוּתָם בְּשִׂכְלֵנוּ וְכֹחַ הַמְּדַמֶּה שֶׁלָּנוּ בִּהְיוֹתוֹ מֻאָר מֵאוֹר הַשֵּׂכֶל, וּבָזֶה אָנוּ נִכְנָסִים לַשַּׁעַר הַחִיצוֹן שֶׁל כָּל הַיְּדִיעוֹת הַחֲמוּדוֹת בִּדְבָרִים שֶׁהֵם לְמַעְלָה מִן הַחֻשִׁים</b> – תכני הנסתר שאנו לומדים בשכלנו ובדימוינו, הם רק השער לתוכן שהוא מעבר לחשבון שכלי וציור מוחשי. <b>וְאַחַר שֶׁיְּבֻסַּס לָנוּ הַצִּיּוּר אֵיךְ כָּל הַדְּבָרִים הֵם נִמְצָאִים בִּמְצִיאוּת רוּחָנִית אֲמִתִּית בְּיַחַס לְצִיּוּרֵינוּ הַשִּׂכְלִיִּים, אָז יְכוֹלִים אָנוּ כְּבָר לְהַרְחִיב אֶת גְּבוּל מַדָּעֵנוּ עַל הַמְּצִיאוּת הָרְחָבָה שֶׁל הָרוּחָנִיּוּת מִמַּעַל לַהֲוָיָתֵנוּ</b> – רק לאחר שנפנים שהמציאות הרוחנית הנלמדת בשכלנו היא אמת ממשית, אז ניתן להתקדם לתוכן פנימי יותר שהוא מעל ההכרה האנושית. <b>אֲבָל אִם לֹא נָבֹא בְּהַדְרָגָה מֵהַצִּיּוּר הַפְּנִימִי שֶׁבְּקִרְבֵּנוּ אֶל הָעוֹלָם הַחִיצוֹן, לֹא נִמְצָא כְּלָל מַה שֶּׁאֲנַחְנוּ חֲפֵצִים מֵהַהַשָּׂגוֹת רוּחָנִיּוֹת</b>
– אולם אם אדם מתיימר לחשוב שהבנותיו הראשוניות הן התוכן הנסתר של תורת הסוד, ואינו מוכן להתקדמות הדרגתית – הרי שיעלה חרס בידו.

<b>ט"ו. הָאֲצִילוּת הָאֱלֹהִיתכמה נאה היא המחשבה הסודית על דבר האצילות האלהית, בתור מקור כל ההויה כולה, כל החיים, כל היופי, כל העז, כל הצדק, כל הטוב, כל הסדר, כל ההתעלות.</b> כמה נאה היא המחשבה הסודית על דבר האצילות האלהית, בתור מקור כל ההויה כולה, כל החיים, כל היופי, כל העז, כל הצדק, כל הטוב, כל הסדר, כל ההתעלות. מה גדולה היא השפעתה של מחשבת אמת זאת על כל מהלכי החיים, כמה עומק של הגיון עליון יש בה, כמה הוד נערץ של מוסר, ומבוע של יצירת נשמות עליונות, קדושות, כבירות וטהורות, יש בה. האצילות האלהית, היותה, מהוה את הכל, אין קץ לחופש שלה, אין סוף לאחדותה, לאושרה ותמותה, לזהרה ושפעת כחותיה וגוניה. כל ימי השירה, כל פלגי נחלי ההכרה, כל עזוז החיים, כל השחוק ושמחת העדנים, הכל ממנה הולך ונוזל, בכל היא משפעת את הדר נשמת נשמתה, בכל מורד עמוק עד עמקי תהומות מגעת הופעתה, כבודה ותשועתה. הרצון התמים והבהיר של האדם כבר הוא תופס קצה זיווה. הולך הוא ומתעלה, מעלה עמו את הכל, כלו אמר כבוד, "לביתך נאוה קדש ד' לארך ימים" (תהילים צג, ה).הסודית – הפנימית; ההויה – המציאות; ומבוע – ונביעה; ותמותה – ושלמותה; ושפעת – ושפע; עזוז – עוצמת; העדנים – העדינות, העונג; מורד עמוק – מדרגה תחתונה.

<b>כַּמָּה נָאָה הִיא הַמַּחֲשָׁבָה הַסּוֹדִית עַל דְּבַר הָאֲצִילוּת הָאֱלֹהִית, בְּתוֹר מָקוֹר כָּל הַהֹוָיָה כֻּלָּהּ, כָּל הַחַיִּים, כָּל הַיֹּפִי, כָּל הָעֹז, כָּל הַצֶּדֶק, כָּל הַטּוֹב, כָּל הַסֵּדֶר, כָּל הְהִתְעַלּוּת</b> – ההכרה הפנימית שהעולם הרוחני העליון ("אצילות") הוא המקור של כל היופי, העוצמה, ההרמוניה וההתעלות של המציאות – ממלאת אותנו בתחושת שגב. <b>מַה גְּדוֹלָה הִיא הַשְׁפָּעָתָהּ שֶׁל מַחֲשֶׁבֶת אֱמֶת זֹאת עַל כָּל מַהֲלְכֵי הַחַיִּים, כַּמָּה עֹמֶק שֶׁל הִגָּיוֹן עֶלְיוֹן יֵשׁ בָּהּ, כַּמָּה הוֹד נַעֲרָץ שֶׁל מוּסָר, וּמַבּוּעַ שֶׁל יְצִירַת נְשָׁמוֹת עֶלְיוֹנוֹת, קְדוֹשׁוֹת, כַּבִּירוֹת וּטְהוֹרוֹת, יֵשׁ בָּהּ</b> – האדם שחי לאור אמונה עמוקה זו מתמלא בשפע של רצון טוב וביצירה חיובית טהורה בכל מהלכי חייו. <b>הָאֲצִילוּת הָאֱלֹהִית, הֱיוֹתָהּ, מְהַוָּה אֶת הַכֹּל, אֵין קֵץ לְחֹפֶשׁ שֶׁלָּהּ, אֵין סוֹף לְאַחְדוּתָהּ, לְאֻשְׁרָהּ וּתְמוּתָהּ, לְזָהֳרָהּ וְשֶׁפַע כֹּחוֹתֶיהָ וְגוֹנֶיהָ</b> – לא ניתן להגביל את הטוב, השלמות והשפע שבעולם נשגב זה; הוא מעל לכל בעיה, פירוד ומוות. <b>כָּל יְמֵי הַשִּׁירָה, כָּל פַּלְגֵי נַחֲלֵי הַהַכָּרָה, כָּל עֱזוּז הַחַיִּים, כָּל הַשְּׂחוֹק וְשִׂמְחַת הָעֲדָנִים, הַכֹּל מִמֶּנָּה הוֹלֵךְ וְנוֹזֵל, בְּכָל הִיא מַשְׁפַּעַת אֶת הֲדַר נִשְׁמַת נִשְׁמָתָהּ, בְּכָל מוֹרָד עָמוֹק עַד עַמְקֵי תְהוֹמוֹת מַגִּיעַת הוֹפָעָתָהּ, כְּבוֹדָהּ וִישׁוּעָתָהּ</b> – כל דבר טוב בעולמנו – שפע הרגש ("ים השירה"), השכל, עוצמת החיים, האושר ועונג – הוא חלק מעולם נשגב זה; אפילו הטוב המועט שבאנשים ובמקומות הנמוכים ביותר נובע מהקשר אל הטוב האלוהי. <b>הָרָצוֹן הַתָּמִים וְהַבָּהִיר שֶׁל הָאָדָם כְּבָר הוּא תּוֹפֵס קְצֵה זִיוָוהּ. הוֹלֵךְ הוּא וּמִתְעַלֶּה, מַעֲלֶה עִמּוֹ אֶת הַכֹּל, כֻּלּוֹ אֹמֵר כָּבוֹד</b> – על ידי התעלות רצונית ניתן לפגוש בקצה התחתון של עולם האצילות, ומתוך כך האדם עולה ועמו החיים כולם מקבלים את "כבודם" – מקומם הנכון בביתו של אלוהים; "<b>לְבֵיתְךָ נָאוָה קֹדֶשׁ ד' לְאֹרֶךְ יָמִים</b>" – ל"ביתו" של אלוהים (עולם האצילות) נאה הקדושה, וזוהי מציאות נצחית.

<b>ט"ז. נִשְׁמַת הָעוֹלָם הַפּוֹעֶלֶתהנשמה החפשית ודאי שרק היא מגלמת את הגויה</b>

הנשמה החפשית ודאי שרק היא מגלמת את הגויה, רק נקודתה היותר תחתיתית, ועם זה היותר תמציתית מתוכיותה, היא הפועלת בתור פגישה וחדירה פנימית את המבנה הגופני. זה החלק הנמסר להאדריכליות הגופנית הוא נחשך מאורו החפשי, הרחב והמגוון ברב עשרו, והוא הולך ומתעלה בעילוי הגידול, הגשמי והרוחני, הולך הוא ומתאחד עם מקורו הרחב, עם אוצר החיים של הנשמה המופשטת. ובהליכתו זו הרי הוא מתקדם, מתמלא חכמה וכשרון, עד שמלא תפקידו בא לו בהתאחדו עם מקורו, שמוסיף בזה שפעת כח לו ולמקורו. כמאורע הנשמה ביחש לגוף ויצירתו, כך הוא המאורע בנשמת העולם כולו. ההויה בכל גדלה הרוחני והחמרי, בעת היצירה בהתפעלה, עד לא הוקמה הבריאה בתיאוריה, הנשמה העולמית החיה והפועלת היא היתה האדריכל פועל הבנין. בהתגלמותה של היצירה נשפל ונאפל האור של כח זה, המטפל בדחיית פעליה. ובשטף הדורות והזמנים הולכת הנשמה העולמית ומתבררת, הולכת ומתאחדת עם מקור הויתה נשמת כל היקום. "גדר פרץ משובב נתיבות לשבת" (ישעיהו נח, יב).מגלמת – מבטאת; הגויה – הגוף; תחתיתית – נמוכה; להאדריכליות – למבנה, למסגרת; נחשך – מואפל, ובהקשר שלנו: מתקטן; שפעת – שפע; ההויה – המציאות; בתיאוריה – בהתגלותה; ונאפל – ונחשך; הויתה – מציאותה.

<b>הַנְּשָׁמָה הַחָפְשִׁית וַדַּאי שֶׁרַק הִיא מְגַלֶּמֶת אֶת הַגְּוִיָּה</b>
– ממד האינסוף הנשמתי יכול לבטא ולגלם באופן ראוי את הגוף החומרי; אמנם <b>רַק נְקֻדָּתָהּ הַיּוֹתֵר תַּחְתִּיתִית, וְעִם זֶה הַיּוֹתֵר תַּמְצִיתִית מִתּוֹכִיּוּתָהּ, הִיא הַפּוֹעֶלֶת בְּתוֹר פְּגִישָׁה וַחֲדִירָה פְּנִימִית אֶת הַמִּבְנֶה הַגּוּפָנִי</b> – רק הצד היותר נמוך (ועם זה היותר מרוכז ופנימי) של האינסוף הוא זה שנפגש ומחלחל למסגרת הארצית. <b>זֶה הַחֵלֶק הַנִּמְסָר לְהָאַדְרִיכָלִיּוּת הַגּוּפָנִית הוּא נֶחְשָׁךְ מֵאוֹרוֹ הַחָפְשִׁי, הָרָחָב וְהַמְּגֻוָּן בְּרַב עָשְׁרוֹ</b> – הממד התחתון של הנשמה כאמור הוא המעצב את המסגרת הגופנית, ומצב שגורם לו להצטמצם מאינסופיותו הנשמתית; <b>וְהוּא הוֹלֵךְ וּמִתְעַלֶּה בְּעִלּוּי הַגִּדּוּל, הַגַּשְׁמִי וְהָרוּחָנִי, הוֹלֵךְ הוּא וּמִתְאַחֵד עִם מְקוֹרוֹ הָרָחָב, עִם אוֹצַר הַחַיִּים שֶׁל הַנְּשָׁמָה הַמֻּפְשֶׁטֶת</b> – וככל שאדם גדל ומתבגר, מבחינה גופנית ורוחנית, הרי הממד הנשמתי (התחתון) שמצוי בו, הולך ומתחבר מחדש עם מקורו העליון והמופשט; <b>וּבַהֲלִיכָתוֹ זוֹ הֲרֵי הוּא מִתְקַדֵּם, מִתְמַלֵּא חָכְמָה וְכִשָּׁרוֹן, עַד שֶׁמְּלֹא תַפְקִידוֹ בָּא לוֹ בְּהִתְאַחֲדוֹ עִם מְקוֹרוֹ, שֶׁמּוֹסִיף בָּזֶה שֶׁפַעַת כֹּחַ לוֹ וְלִמְקוֹרוֹ</b> – וכך הוא מפתח את חוכמתו וכישרונותיו עד שמתאחד עם נשמתו באופן מלא, ואזי נובע שפע חדש של כוחות ועוצמה, הן לצד התחתון של הנשמה שמגולם כאמור באדם והן לצד הנשמתי העליון והמקורי. <b>כְּמַאֹרַע הַנְּשָׁמָה בְּיַחַס לַגּוּף וִיצִירָתוֹ, כָּךְ הוּא הַמָּאוֹרָע בְּנִשְׁמַת הָעוֹלָם כֻּלּוֹ</b> – היחס המתואר לעיל, בין נשמתו הפרטית של האדם לגילומה בגוף, מקביל ליחס שבין הנשמה הכללית של העולם וגילומה במציאות: <b>הַהֹוֶיָּה בְּכָל גִּדְלָהּ הָרוּחָנִי וְהַחָמְרִי, בְּעֵת הַיְּצִירָה בְּהִתְפַּעֲלָהּ, עַד לֹא הוּקְמָה הַבְּרִיאָה בְּתֵאוּרִיָּה, הַנְּשָׁמָה הָעוֹלָמִית הַחַיָּה וְהַפּוֹעֶלֶת הִיא הָיְתָה הָאַדְרִיכָל פּוֹעַל הַבִּנְיָן</b> – עוד לפני יצירתה הממשית של הבריאה, הן הפיסית והן הרוחנית, נשמת המציאות הייתה זו שעיצבה את התבנית שבה תיווצר הבריאה; <b>בְּהִתְגַּלְמוּתָהּ שֶׁל הַיְּצִירָה נִשְׁפַּל וְנָאַפַל הָאוֹר שֶׁל כֹּחַ זֶה, הַמְּטַפֵּל בִּדְחִיַּת פָּעֳלֵיָּה. וּבְשֶׁטֶף הַדּוֹרוֹת וְהַזְּמַנִּים הוֹלֶכֶת הַנְּשָׁמָה הָעוֹלָמִית וּמִתְבָּרֶרֶת, הוֹלֶכֶת וּמִתְאַחֶדֶת עִם מְקוֹר הֲוִיתָהּ נִשְׁמַת כָּל הַיְּקוּם</b> – ההתגלמות הארצית גורמת לצמצום של האינסופיות בעולם מוגבל, אולם פיתוחו של העולם במהלך ההיסטוריה משיב את המוגבלות למקורה האינסופי. על כך נאמר: "<b>גֶּדֶר פֶּרֶץ מְשׁוֹבֵב נְתִיבוֹת לָשֶׁבֶת</b>" – ההגבלה וההגדרה של הפרצה משיבה את הדרכים ליישובן, ובהקשר שלנו: דווקא הצמצום הארצי הוא זה שמיישב ומעצים את הדרכים הרוחניות והחומריות בעולם. 

<b>יזְנִשְׁמַת הַחַיִּים הַמֶּרְכָּזִיִּים</b>ורואים אנו איך הנשמות צומחות, איך החיים באים לידי גילוים. מאוצר של מעלה, האורות מופיעים, קוי נוגה, זוהר עליון יורד כחוטי זהב, ממקום החביון מזהיר הוא למרכז המיוחד, שתנאי חיים ותנאי גידול מוכנים להם, ומתחת מתוך ערפל הבהו מתנוצצים רסיסים מוצלים, נאחזים על ידי תנאי החיים והגידול לעלות לרום היש, ובמרכז יועדו יחדו, והיו לנשמת חיים. כה צץ ופורח הוא גן החיים, אשר לכל חי, ולאדם בהדר תפארתו. מה נחמד הוא גן אלהים זה, ההולך ומתבסם, הולך הלוך ומתרומם. ואם תקופות ירידה גם הן שתו עליו, סוף כל סוף מפכה הוא מעינו החי, הולך הוא בבטחה אל אשרו, ואשרו אשר אין לו ערך וקצב הנה בא יבא, והיום הגדול, שהכל ימלא אור, הכל ישוקה עונג ועדן, הוא יפוח. "וכבוד אלהי ישראל בא מדרך הקדים, והארץ האירה מכבודו" (יחזקאל מג, ב).נוגה – אור עדין; <b>הַחִבָּיוֹן</b> – הסתר; <b>הַבֹּהוּ</b> – הכאוס (מלשון "תוהו ובהו"); <b>לְרוֹם</b> – לרוממות; <b>שָׁתוּ</b> – נוחתות; <b>וְקֵצֶב</b> – ומגבלה; <b>יְשֻׁקָּה</b> – יושקה; <b>יִפּוּחַ</b> – מונשם, ינופח.

ורואים אנו איך הנשמות צומחות, איך החיים באים לידי גילוים – בחזון ניתן לתאר את התנועה הרוחנית של נשמת האדם: מצד אחד, <b>מֵאוֹצַר שֶׁל מַעְלָה, הָאוֹרוֹת מוֹפִיעִים, קַוֵּי נֹגַהּ, זֹהַר עֶלְיוֹן יוֹרֵד כְּחוּטֵי זָהָב, מִמָּקוֹם הַחִבָּיוֹן מַזְהִיר הוּא לַמֶּרְכָּז הַמְּיֻחָד, שֶׁתְּנָאֵי חַיִּים וּתְנָאֵי גִּדּוּל מֻכְנִים לָהֶם</b> – מהעולם העליון יורד שפע של אור רוחני עדין, שמגיע מהממד הפנימי, אל היצור המרכזי במציאות שיש לו תנאים לקלוט אותו (בן אדם); <b>ו</b>מצד שני, <b>מִתַּחַת מִתּוֹךְ עֲרָפֶל הַבֹּהוּ מִתְנוֹצְצִים רְסִיסִים מֻצָּלִים, נֶאֱחָזִים עַל יְדֵי תְנָאֵי הַחַיִּים וְהַגִּדּוּל לַעֲלוֹת לְרוֹם הַיֵּשׁ</b> – במקביל, מתוך חוסר הסדר שבמציאות הארצית, מתלכדים ניצוצות של טוב שניצלו מהכאוס, מתחברים עם יסודות חומריים ומתרוממים; <b>וּבַמֶּרְכָּז יוּעֲדוּ יַחְדָּו, וְהָיוּ לְנִשְׁמַת חַיִּים</b> – ושתי התנועות הללו, הרוחנית והחומרית, נפגשות באמצע ומחוללות בהרמוניה את קומת האדם. <b>כֹּה צָץ וּפוֹרֵחַ הוּא גַּן הַחַיִּים, אֲשֶׁר לְכָל חַי, וְלָאָדָם בַּהֲדַר תִּפְאַרְתּוֹ. מַה נֶּחְמָד הוּא גַּן אֱלֹהִים זֶה, הַהוֹלֵךְ וּמִתְבַּסֵּם, הוֹלֵךְ הָלוֹךְ וּמִתְרוֹמֵם</b> – את המציאות כולה ניתן לתאר כגן פורח. שורשיהם של האילנות שתולים במעמקי האדמה ומכוחם יש תנועה אין סופית של צמיחה וגדילה. כך החיים כולם, גופם חומרי אך שורשיהם הרוחניים עמוקים ומכוחם החיים נעים ומתפתחים בכל רגע. <b>וְאִם תְּקוּפוֹת יְרִידָה גַּם הֵן שָׁתוּ עָלָיו, סוֹף כָּל סוֹף מַפְכֶּה הוּא מַעְיָנוֹ הַחַי, הוֹלֵךְ הוּא בְּבִטְחָה אֶל אָשְׁרוֹ</b> – גם אם אנו חוזים בהיסטוריה האנושית תקופות חושך שנוחתות ("שתות") על המין האנושי, תקופות איומות של שפיכות דמים וקלקול מוסרי – אין זה אלא חלק מתהליך התנועה וההשתלמות של האנושות. <b>וְאָשְׁרוֹ אֲשֶׁר אֵין לוֹ עֵרֶךְ וְקֵצֶב הִנֵּה בָּא יָבֹא, וְהַיּוֹם הַגָּדוֹל, שֶׁהַכֹּל יִמָּלֵא אוֹר, הַכֹּל יֻשְׁקֶה עֹנֶג וְעֶדֶן, הוּא יִפּוּחַ</b> – והאושר האינסופי ילך ויופיע, ואחרית הימים, בהם הכל יהיה מושפע ומונשם מהעדן האלוהי, בא יבואו; כדברי הנביא יחזקאל: <b>וּכְבוֹד אֱלֹהֵי יִשְׂרָאֵל בָּא מִדֶּרֶךְ הַקָּדִים, וְהָאָרֶץ הֵאִירָה מִכְּבוֹדוֹ</b>
" – האור האלוקי יגיע מצד מזרח ויאיר את התרבות האנושית.

<b>יַחֲרוּחַ הַחַיִּים וּמְקוֹרוֹ</b>למה לא נבין את רוח החיים הגדול המלא בכל היש כולו, בכל הבריאה, המוגבלת ובלתי מוגבלת גם יחד? למה לא ננשא את רעיוננו להביט באור הזוהר הגדול הזה, שאין קץ לעושרו, לאורו ותפארתו? ולמה לא נחוש שעם כל גדלו וחילו הרי הוא מכוון לפי המדה של מה שיש בו צד הגבלה, צד חשבון וצד סתירה, אבל המקור הנאדר בקודש, בכליל שלמות תפארתו, הרי הוא באין ערוך מפואר ונשגב מכל האיתניות ואור הקודש של רוח החיים אשר בעולמים כולם. והאידיאליות, העליונה, המשותפת לכליל תפארת הרוח הנובע ממקור אלהים חיים, להוסיף עז ועצמת אור וחיל ברוח החיים אשר ליצור כולו, מתאחדת עם האידיאליות הנשגבה של רוח החיים אשר במלא כל העולמים. וברוח האצילי אשר לחפץ החפשי של מעולה ומפותח שביצורים, כערכו של האדם בעולמנו, וכל דומיו, שהם יונקים מאותו הזיו והיסוד המאיר ומחיה ביקר תפארת, שם מתאחדת האידיאליות הקבוצה. ו'צדק ושלום נשקו, וחסד ואמת נפגשו, אמת מארץ תצמח וצדק משמים נשקף' (על פי תהילים פה, יא-יב). וממאפלי הסתר בא אור בהיר לשכלולו של עולם ברור, שכולו אומר כבוד.ננשא </b>– נרומם;<b> וחילו </b>– וכוחו;<b> הנאדר </b>– העצום;<b> בכליל </b>– במלוא;<b> האיתניות </b>– החוזק;<b> לחפץ </b>– לרצון;<b> ביקר </b>– בגודל; <b>הקבוצה </b>– המקובצת, המרוכזת; <b>וממאפלי </b>– וממחשכי.

<b>לָמָּה לֹא נָבִין אֶת רוּחַ הַחַיִּים הַגָּדוֹל הַמָּלֵא בְּכָל הַיֵּשׁ כֻּלּוֹ, בְּכָל הַבְּרִיאָה, הַמֻּגְבֶּלֶת וּבִלְתִּי מֻגְבֶּלֶת גַּם יַחַד?</b> – האדם בדרך כלל סוקר את המציאות במבט שטחי ואינו מבחין ברצון הטוב הדוחף את המציאות. אך מדוע שלא נעמיק ונמצא את השורש המחיה את העולם הרוחני והגשמי? את הטוב האלוהי הממלא כל? <b>לָמָּה לֹא נִנָּשֵׂא אֶת רַעְיוֹנֵנוּ לְהַבִּיט בְּאוֹר הַזֹּהַר הַגָּדוֹל הַזֶּה, שֶׁאֵין קֵץ לְעָשְׁרוֹ, לְאוֹרוֹ וְתִפְאַרְתּוֹ?</b> – מדוע אנו לא מרוממים את מבטנו אל הגודל האינסופי שמחיה את ההוויה?<b> וְלָמָּה לֹא נָחוּשׁ שֶׁעִם כָּל גָּדְלוֹ וְחֵילוֹ הֲרֵי הוּא מְכֻוָּן לְפִי הַמִּדָּה שֶׁל מַה שֶׁיֵּשׁ בּוֹ צַד הַגְבָּלָה, צַד חֶשְׁבּוֹן וְצַד סְתִירָה, אֲבָל הַמָּקוֹר הַנֶּאְדָּר בְּקֹדֶשׁ, בִּכְלִיל שְׁלֵמוּת תִּפְאַרְתּוֹ, הֲרֵי הוּא בְּאֵין עֲרוֹךְ מְפֹאָר וְנִשְׂגָּב מִכָּל הָאֵיתָנִיּוּת וְאוֹר הַקֹּדֶשׁ שֶׁל רוּחַ הַחַיִּים אֲשֶׁר בָּעוֹלָמִים כֻּלָּם</b> – למרות שהמקור האלוהי מתגלה בעולמנו באופן מוגבל ("חשבון") ובניגודים ("סתירה") – אנו לא מפחדים מכך; מפני שבמהותו, הרצון האלוהי הדוחף את המציאות הוא נשגב ואין סופי הרבה יותר מכל מה שמתגלה במציאות; ומדוע שאדם לא יתמלא ממנו? <b>וְהָאִידֵיאָלִיּוּת, הָעֶלְיוֹנָה, הַמְּשֻׁתֶּפֶת לִכְלִיל תִּפְאֶרֶת הָרוּחַ הַנּוֹבֵעַ מִמְּקוֹר אֱלֹהִים חַיִּים, לְהוֹסִיף עֹז וְעָצְמַת אוֹר וְחַיִל בְּרוּחַ הַחַיִּים אֲשֶׁר לְיֵצוּר כֻּלּוֹ, מִתְאַחֶדֶת עִם הָאִידֵיאָלִיּוּת הַנִּשְׂגָּבָה שֶׁל רוּחַ הַחַיִּים אֲשֶׁר בְּמַלֵּא כָּל הָעוֹלָמִים</b> – ישנו רצון אלוהי אידיאלי שמחובר לשלמות הרוחנית, אולם שתפקידו לרדת והחיות את עולמנו המוגבל; רצון זה מתאחד האידאליות האלוהית האינסופית שמרחפת מעל המציאות. החיבור ביניהם דוחף את העולם בכל עת אל שלמותו. <b>וּבָרוּחַ הָאֲצִילִי אֲשֶׁר לַחֵפֶץ הַחָפְשִׁי שֶׁל מְעֻלֶּה וּמְפֻתָּח שֶׁבַּיְּצוּרִים, כְּעֶרְכּוֹ שֶׁל הָאָדָם בְּעוֹלָמֵנוּ, וְכָל דּוֹמָיו, שֶׁהֵם יוֹנְקִים מֵאוֹתוֹ הַזִּיו וְהַיְּסוֹד הַמֵּאִיר וּמְחַיֶּה בִּיקַר תִּפְאָרֶת, שָׁם מִתְאַחֶדֶת הָאִידֵיאָלִיּוּת הַקְּבוּצָה</b> – המקום בו מתאחדים שני הצדדים הללו הוא בבחיר היצורים – האדם – שהוא, והיצורים הדומים לו (כל אחד לפי קרבתו אליו), יונקים מהמקור שבו מתקבצת האידיאליות האלוהית האינסופית. כדברי משורר תהילים: "<b>וְצֶדֶק וְשָׁלוֹם נָשָׁקוּ, וְחֶסֶד וֶאֱמֶת נִפְגָּשׁוּ, אֱמֶת מֵאֶרֶץ תִּצְמָח וְצֶדֶק מִשָּׁמַיִם נִשְׁקָף</b>" – האדם מכנס בתוכו את הצדדים העליונים ("צדק", "חסד") ואת הצדדים הארציים ("שלום", "אמת").<b> וּמִמַּאֲפֵלֵי הַסֵּתֶר בָּא אוֹר בָּהִיר לְשִׁכְלוּלוֹ שֶׁל עוֹלָם בָּרוּר, שֶׁכֻּלּוֹ אוֹמֵר כָּבוֹד</b> – ומתוך כל סיבוכי העולם מתקרב היום שבו האור האלוהי יופיע בבירור ובכבוד. 

<b>יַטֶּבִלְתִּי גְבוּלִי וְהַגְּבוּלִיּוּת</b>כיצד יוצאים האידיאלים הרגילים, המאירים את האופקים המוגבלים, מתוך האידיאלים הנשגבים, שהם עומדים ברום עולם למעלה למעלה מכל גבול קצב ומדה? האידיאלים הנשגבים בתעצומתם הם מתפשטים בכל ההמשכים כולם. גם הגבולים והמצרים כולם נכללים הם במדה בלתי גבולית בתוך המרומים הבלתי גבולים. אמנם חוץ מההתפשטות, שהתוכן הגבולי, הכלול בהערכים הבלתי גבולים, מתפשט עד למטה מטה בתחתית הערכים הגבולים שבבלי הגבוליות, בעצם הבלתי גבוליות מצד עצמה כלול התוכן הגבולי, ודוקא אותו העתיד להיות גבולי גם בעמדתו בעצמו הרי הוא כלול בזיו הבלתי גבוליות. וכשהתוכן הגבולי הפנימי הגנוז בתוך הזיו הבלתי גבולי מתגמר בציורו ועומד להיות יוצא בצביון גבולי, מתעלים הם כל הערכים המתפשטים של הגבוליות שבבלתי הגבולי ומתעלים למעלה למעלה, וממלאים הם זיו חיים גדול גבולי את הככר המוכן להחזקת התוכן הבלתי גבולי שעתיד להיות עומד לעצמו. ומתוך כך נעשים אותם הארחים של ההתפשטות הגבולית שבערך הבלתי גבולי מקודרים מהארת הזיו הנמשך בהם תדיר, והזיו הנוסף בתוך החביקה הבלתי גבולית, שהערך הגבולי, העתיד להתחטב בפני עצמו, מצויר שם, דוחק הוא את הערכים הללו לצאת מתוך ההבלעה הבלתי גבולית, ולהגלות בלידה גמורה על השדרה הגבולית. וערך זה נוהג בכל ענין, בכל עולם, בכל מדרגה, בכל אדם ובכל שעה.<b>בְרוֹם</b> – בפסגת;<b> קֶצֶב</b> – הגבלה; <b>בְּתַעֲצֻמְתָּם</b> – בעוצמתם;<b> הַהֶמְשֵׁכִים</b> – בתולדות היוצאות מהם;<b> הַגְּבוּלִים</b> – המגבלות;<b> בְּזִיו</b> – באור; <b>הַגָּנוּז</b> – הטמון;<b> מִתְגַּמֵּר</b> – מתממש, מתגשם;<b> בְּצִבְיוֹן</b>– בסגנון, באופי; <b>הַכִּכָּר</b> – המרחב; <b>הָאֳרָחִים</b> – הדרכים; <b>מְקֹדָרִים</b> – נחשכים, נעצבים; <b>הַחֲבִיקָה</b> – החיבור, ההתכללות; <b>לְהִתְחַטֵּב</b> – להתגבש; <b>הַהַבְלָעָה</b> – ההכללה; <b>הַשִּׁדְרָה</b> – המסגרת.

<b>כֵּיצַד יוֹצְאִים הָאִידֵיאָלִים הָרְגִילִים, הַמֵּאִירִים אֶת הָאֳפָקִים הַמֻּגְבָּלִים, מִתּוֹךְ הָאִידֵיאָלִים הַנִּשְׂגָּבִים, שֶׁהֵם עוֹמְדִים בְּרוּם עוֹלָם לְמַעְלָה לְמַעְלָה מִכָּל גְּבוּל קֶצֶב וּמִדָּה?</b> – מה הוא התהליך המאפשר לערכים האינסופיים והלא מוגבלים, להיתרגם לערכים אנושיים שמנהלים את עולמנו? לשם כך יש להקדים הבחנה יסודית בין שני רבדים שונים ביחס להנהגה האלוהית: <b>הָאִידֵיאָלִים הַנִּשְׂגָּבִים בְּתַעֲצֻמְתָּם הֵם מִתְפַּשְּׁטִים בְּכָל הַהֶמְשֵׁכִים כֻּלָּם. גַּם הַגְּבוּלִים וְהַמְּצָרִים כֻּלָּם נִכְלָלִים הֵם בְּמִדָּה בִּלְתִּי גְּבוּלִית בְּתוֹךְ הַמְּרוֹמִים הַבִּלְתִּי גְּבוּלִים</b> – ריבונו של עולם חולל ערכים אינסופיים ועצומים שמאפשרים את המשכיות הטוב והצדק בעולמנו המוגבל; ויוצא אם כן שהמגבלות והצמצומים של חיינו גם הם חלק מתהליך ההשתלמות האלוהי. <b>אֲמָנָם חוּץ מֵהַהִתְפַּשְּׁטוּת, שֶׁהַתֹּכֶן הַגְּבוּלִי, הַכָּלוּל בְּהָעֲרָכִים הַבִּלְתִּי גְּבוּלִים, מִתְפַּשֵּׁט עַד לְמַטָּה מַטָּה בְּתַחְתִּית הָעֲרָכִים הַגְּבוּלִים שֶׁבִּבְלִי הַגְּבוּלִיּוּת, בְּעֶצֶם הַבִּלְתִּי גְּבוּלִיּוּת מִצַּד עַצְמָהּ כָּלוּל הַתֹּכֶן הַגְּבוּלִי, וְדַוְקָא אוֹתוֹ הֶעָתִיד לִהְיוֹת גְּבוּלִי גַּם בְּעֶמְדָּתוֹ בְּעַצְמוֹ הֲרֵי הוּא כָּלוּל בְּזִיו הַבִּלְתִּי גְּבוּלִיּוּת</b> – ויתרה מזאת, מלכתחילה גנוזה בערכים האינסופיים שאיפה להיכנס לגבולות; כלומר לא רק שהערכים המוגבלים הם סרח עודף ב'תחתית הסולם' של האינסוף; אלא במובן מסוים ייעוד הפוטנציאל של האינסוף הוא להצטמצם; <b>וְכַאֲשֶׁר הַתֹּכֶן הַגְּבוּלִי הַפְּנִימִי הַגָּנוּז בְּתוֹךְ הַזִּיו הַבִּלְתִּי גְּבוּלִי מִתְגַּמֵּר בְּצִיּוּרוֹ וְעוֹמֵד לִהְיוֹת יוֹצֵא בְּצִבְיוֹן גְּבוּלִי</b> – וכאשר הפוטנציאל אכן מתממש ומתגשם ומופיע בצורה מוגבלת, אז <b>מִתְעַלִּים הֵם כָּל הָעֲרָכִים הַמִּתְפַּשְּׁטִים שֶׁל הַגְּבוּלִיּוּת שֶׁבְּבִלְתִּי הַגְּבוּלִי וּמִתְעַלִּים לְמַעְלָה לְמַעְלָה, וּמְמַלְּאִים הֵם זִיו חַיִּים גָּדוֹל גְּבוּלִי אֶת הַכִּכָּר הַמֻּכָן לְהַחְזָקַת הַתֹּכֶן הַבִּלְתִּי גְּבוּלִי שֶׁעָתִיד לִהְיוֹת עוֹמֵד לְעַצְמוֹ</b> – נוצר הדהוד חזרה לכיוון האינסוף: הערכים המוגבלים מעניקים עוצמה למרחב האינסופי הנבדל והמופשט; <b>וּמִתּוֹךְ כָּךְ נַעֲשִׂים אוֹתָם הָאֳרָחִים שֶׁל הַהִתְפַּשְּׁטוּת הַגְּבוּלִית שֶׁבְּעֵרֶךְ הַבִּלְתִּי גְּבוּלִי מְקֹדָרִים מֵהָאֲרַת הַזִּיו הַנִּמְשָׁךְ בָּהֶם תָּדִיר</b> – מה שגורם לדרכי הצמצום וההגבלה 'להתעצב' (כי המפגש החוזר עם האינסופיות מאמת אותם בשנית עם הגודל שהם מצליחים לבטא רק חלק ממנו), <b>וְהַזִּיו הַנּוֹסָף בְּתוֹךְ הַחֲבִיקָה הַבִּלְתִּי גְּבוּלִית שֶׁהָעֵרֶךְ הַגְּבוּלִי, הֶעָתִיד לְהִתְחַטֵּב בִּפְנֵי עַצְמוֹ, מְצֻיָּר שָׁם, דּוֹחֵק הוּא אֶת הָעֲרָכִים הַלָּלוּ לָצֵאת מִתּוֹךְ הַהַבְלָעָה הַבִּלְתִּי גְּבוּלִית, וּלְהִגָּלוֹת בְּלִידָה גְּמוּרָה עַל הַשִּׁדְרָה הַגְּבוּלִית</b> – והאור האינסופי שחובק אותם (ולמעשה מכיל את המוגבלות שעתידה להתגבש מהם בעתיד) דוחק אותם 'לעזוב את הבית' האינסופי, ולצאת למסגרת החיים המוגבלת ולקבל מעמד משל עצמם. <b>וְעֵרֶךְ זֶה נוֹהֵג בְּכָל עִנְיָן, בְּכָל עוֹלָם, בְּכָל מַדְרֵגָה, בְּכָל אָדָם וּבְכָל שָׁעָה</b> – תהליך עמוק זה מתרחש בדרך נסתר ברבדים רבים מחיינו: בעולם כולו קיימת השאיפה לתיקון החיים באמצעות שאיפות אינסופיות שמתגבשות בערכים מוגדרים, שמעוררים בצאתם לפועל שאיפות אינסופיות אף יותר, שבתורן דוחקות להוציא לפועל ערכים עוד יותר מלאי מרץ ומעשיות; וחוזר חלילה. 

<b>כְּחַיֵּי הַחַיִּים</b>כשהננו נשאים על כנפי נשרים בעולם הרוחני, נשמתנו מושכת אותנו לדבר ולהגות על דבר הכללים היותר כוללים, וכל הערכים שברוח שבכל מקצעות חייו נעשים לפנינו מוצגים בחטיבה אחת, המתחלקת להמון מפלגות לאין תכלית, וכל המפלגות גם הן מתחלקות להמון שבילים לאין חקר, אבל כולם אחוזים וארוגים זה בזה, ומחוברים חיבור אורגני, שרוח חיים וכח חיים אדיר וגדול הולך בהם, רצוא ושוב כמראה הבזק. והדברים הולכים ומתכללים, עולמים שונים מתאחדים, ומנוצצים זה לזה את ניצוצי אורותיהם, והכל עלז ושמח ומלא חדוה. והקודש והחול זה מול זה עומדים, הבדלתם נכרת מאד, ועם כל זה הננו רואים ביניהם אהבה ואחוה, שלום ורעות. הקודש מתנשא ומתעלה, מתרומם בהדר שיגובו, ושופע ויורד וחודר מטה מטה בגדולת ענותנותו, והחול מתמלא עדנה ועז, ושמח הוא להיות משמש לקודש, מתמלא מזיו הדרו ומתעטר בפארו. ורום עליון של שגיבת רוח חיי חיים הולך ומתגלה לפנינו, והעולמים מתתקנים, והנשמות מתמלאות ומתטהרות מפגימתן, ועל כל החיים ברכת אלהים עליון שפוכה היא. ומתוך מצולות המחשכים עולים הם לשבע בצחצחות עדנים, מלאי הדר הדרים, פאר ושבח לאל חי העולמים, מחיה חיים, השמח במעשיו, ומשמח את כל בריותיו, בזליפת שפעת נועם חסדי חסדיו, בעזוז גבורתם הנהדרה, באדרת קודש קדשים. אשרי העם שככה לו, אשרי הנשמה השוכנת בחביון אורה, המתלוננת בצלצח עדי עדיים, המוארה באור החסדים הנאמנים עדי עד.בחטיבה – ביחידה; <b>וַאֲרוּגִים</b> – וקשורים; <b>אוֹרְגָּנִי</b> – חי; <b>כְּמַרְאֵה הַבָּזָק</b> – במהירות; <b>עַלִּיז</b> – עליז; <b>שִׂיגּוּבוֹ</b> – רוממותו; <b>וּמִתְעַטֵּר</b> – ומתקשט; <b>שְׂגִיבַת</b> – התרוממות; <b>בְּצַחְצְחוֹת עֲדָנִים</b> – בנקיות מצוחצחת ומלאת עדינות; <b>בִּזְלִיפַת</b>– בהמטרת <b>בְּעִזּוּז</b> – בחוסן; <b>בְּאֶדֶרֶת</b> – במעיל, ובהקשר שלנו: בעטיפת; <b>בְּחִבִּיּוֹן</b> – בסתר, בפנימיות; <b>הַמִּתְלוֹנֶנֶת</b> – השוכנת (מלשון "ללון"); <b>בְּצַלְצַח</b> – שם של עיר בתנ"ך, ובהקשר שלנו: מקום מנוחה ("צל") טהור ("צח"); <b>עֲדִי עֲדָיִים</b> – תכשיטים, ובהקשר שלנו: פאר והדר; <b>עֲדֵי עַד</b> – לנצח.

<b>כְּשֶׁהַנּוּ נִשָּׂאִים עַל כַּנְפֵי נְשָׁרִים בָּעוֹלָם הָרוּחָנִי, נִשְׁמָתֵנוּ מוֹשֶׁכֶת אוֹתָנוּ לְדַבֵּר וְלַהֲגוֹת עַל דְּבַר הַכְּלָלִים הַיּוֹתֵר כּוֹלְלִים, וְכָל הָעֲרָכִים שֶׁבְּרוּחַ שֶׁבְּכָל מִקְצֹעוֹת חַיָּיו נַעֲשִׂים לְפָנֵינוּ מוּצָגִים בַּחֲטִיבָה אַחַת, הַמִּתְחַלֶּקֶת לַהֲמוֹן מִפְלָגוֹת לְאֵין תַּכְלִית, וְכָל הַמִּפְלָגוֹת גַּם הֵן מִתְחַלְּקוֹת לַהֲמוֹן שְׁבִילִים לְאֵין חֵקֶר</b> – בעת שאנו עוסקים בעולם הרוחני, אנו נוטים לחשיבה מופשטת וכוללת הסוקרת כל תרבות כיחידה אחת המחולקת לאין סוף זרמים ופרטים; <b>אֲבָל כֻּלָּם אֲחוּזִים וַאֲרוּגִים זֶה בָּזֶה, וּמְחוּבָּרִים חִבּוּר אוֹרְגָנִי, שֶׁרוּחַ חַיִּים וְכֹחַ חַיִּים אַדִּיר וְגָדוֹל הוֹלֵךְ בָּהֶם, רָצוֹא וָשׁוֹב כְּמַרְאֵה הַבָּזָק</b> – אולם אנו מזהים שכל התרבויות והכוחות הנראים כמנוגדים זה לזה מחוברים ברצון אלוהי אחד ומקבלים זה מזה ("רצוא ושוב") שפע ברכה תוסס ומהיר ("כמראה הבזק"). <b>וְהַדְּבָרִים הוֹלְכִים וּמִתְכַּלְּלִים, עוֹלָמִים שׁוֹנִים מִתְאַחֲדִים, וּמְנַצְנְצִים זֶה לָזֶה אֶת נִיצוֹצֵי אוֹרוֹתֵיהֶם, וְהַכֹּל עַלִּיז וְשָׂמֵחַ וּמָלֵא חֶדְוָה</b> – ככל שהאדם מתקן את חייו כך גם כוחותיו היסודיים של העולם מתאחדים זה עם זה בצורה עמוקה והרמונית. דוגמא לדבר אנו מוצאים בשני הערכים המרכזיים בעולמנו – <b>הַקֹּדֶשׁ וְהַחוֹל זֶה מוּל זֶה עוֹמְדִים, הַבְדָּלָתָם נִכֶּרֶת מְאֹד, וְעִם כָּל זֶה הַנָּנוּ רוֹאִים בֵּינֵיהֶם אַהֲבָה וְאַחֲוָה, שָׁלוֹם וְרֵעוּת</b> – "קודש" זהו הכוח בחיים שיש לו ערך וייעוד ("הקדש") בפני עצמו, ואילו "חול" הוא הכוח שאין לו ערך עצמי אלא משמש כאמצעי שעליו "יחול" הקודש. למרות ההבדל האדיר יש ביניהם השלמה הדדית: <b>הַקֹּדֶשׁ מִתְנַשֵּׂא וּמִתְעַלֶּה, מִתְרוֹמֵם בַּהֲדַר שִׂגּוּבוֹ, וְשׁוֹפֵעַ וְיוֹרֵד וְחוֹדֵר מַטָּה מַטָּה בִּגְדֻלַּת עַנְוְתָנוּתוֹ, וְהַחוֹל מִתְמַלֵּא עֶדְנָה וְעֹז, וְשָׂמֵחַ הוּא לִהְיוֹת מְשַׁמֵּשׁ לַקֹּדֶשׁ, מִתְמַלֵּא מִזִּיו הֲדָרוֹ וּמִתְעַטֵּר בְּפַאֲרוֹ</b> – הקודש הוא התכלית, הדוחף את העולם למעלה בכך שמסוגל לרדת ולקדש את פרטי החיים הנמוכים; ואילו החול הוא האמצעי שמקבל לתוכו שפע של טהרה מהקודש שחל עליו. <b>וְרוּם עֶלְיוֹן שֶׁל שְׂגִיבַת רוּחַ חַיֵּי חַיִּים הוֹלֵךְ וּמִתְגַּלֶּה לְפָנֵינוּ, וְהָעוֹלָמִים מִתְתַּקְּנִים, וְהַנְּשָׁמוֹת מִתְמַלְּאוֹת וּמִתְטַהֲרוֹת מִפִּגְמָתָן, וְעַל כָּל הַחַיִּים בִּרְכַּת אֱלֹהִים עֶלְיוֹן שְׁפוּכָה הִיא</b> – וככל שאנו מעמיקים בשורשי המציאות ובאחדות הכוחות, הרוממות האלוהית, הנשגבת והעליונה, פועלת בעולם ומתקנת את פרטיו; <b>וּמִתּוֹךְ מְצוּלוֹת הַמַּחֲשַׁכִּים עוֹלִים הֵם לִשְׂבֹּעַ בְּצַחְצְחוֹת עֲדָנִים, מְלֵאֵי הֲדַר הֲדָרִים, פְּאֵר וְשֶׁבַח לְאֵל חַי הָעוֹלָמִים, מְחַיֵּה חַיִּים, הַשָּׂמֵחַ בְּמַעֲשָׂיו, וּמְשַׂמֵּחַ אֶת כָּל בְּרִיּוֹתָיו, בִּזְלִיפַת שֶׁפַעַת נֹעַם חַסְדֵי חֲסָדָיו, בְּעִזּוּז גְּבוּרָתָם הַנֶּהְדָּרָה, בְּאֶדֶרֶת קֹדֶשׁ קָדָשִׁים</b> – מתוך כל המשברים העולמות מתחילים להיטהר ולהתעדן, מבטאים בקיומם את הרצון האלוהי המחיה והמשמח בהמטרת שפע חסדיו, בגבורה ובקדושה. <b>אַשְׁרֵי הָעָם שֶׁכָּכָה לּוֹ, אַשְׁרֵי הַנְּשָׁמָה הַשּׁוֹכֶנֶת בְּחִבִּיּוֹן אוֹרָהּ, הַמִּתְלוֹנֶנֶת בְּצַלְצַח עֲדִי עֲדָיִים, הַמְּאוּרָה בְּאוֹר הַחֲסָדִים הַנֶּאֱמָנִים עֲדֵי עַד</b> – הנשמה והעם שמתנהלים באופן זה מתמלאים באושר גדול וטהור ("צח") ומפואר ("עדיים") לנצח.

<b>כְּאַהַתְּכוּנָה הָאוֹרְגַנִּית</b>הננו רואים את התכונה האורגנית של המציאות החמרית והרוחנית. בבטחה יכולים אנו להשקיף על היחש הכללי של הכל, וממילא על הפעולה שהכל מתפעל מן הכל, והכל פועל על הכל. אין לנו <b>אֲטֹם גַּשְׁמִי</b>, ולא <b>שַׁרְעַף</b> רוחני, שאיננו פועל ונפעל על מלא ובמלא כל. אמנם הפעולה הולכת היא ומתפשטת, הולכת היא ומתחלשת בכל אשר תתרחק ממרכזה, והיא מתגברת כל אשר תקרב אל מרכזה. יש אמנם שחילוף הכלים, התנועעות הפעולה ממקום למקום על ידי חילופי תנועות מוסיפה היא כח. זה <b>מוּחָשׁ</b> בעולם הטכני, <b>וּמְשׁוּעָר</b> יפה גם בעולם הרוחני לכל הופעותיו.<b>הָאוֹרְגָנִית</b> – החיונית; <b>אֲטֹם גַּשְׁמִי</b> – חלקיק חומרי; <b>שַׁרְעַף</b> – מחשבה, הרהור; <b>מוּחָשׁ</b> – ניכר לעין; <b>וּמְשׁוּעָר</b> – מובן באופן מופשט.

<b>הַנָּנוּ רוֹאִים אֶת הַתְּכוּנָה הָאוֹרְגָנִית שֶׁל הַמְּצִיאוּת הַחָמְרִית וְהָרוּחָנִית</b> – ככל שמעמיקים ניתן לראות במציאות יחידה אחת חיונית שחלקיה קשורים זה בזה, בין במובן הגשמי ובין במובן הרוחני. <b>בְּבִטְחָה יְכוֹלִים אֲנוּ לְהַשְׁקִיף עַל הַיַּחַשׂ הַכְּלָלִי שֶׁל הַכֹּל, וּמִמֵּילָא עַל הַפְּעֻלָּה שֶׁהַכֹּל מִתְפַּעֵל מִן הַכֹּל, וְהַכֹּל פּוֹעֵל עַל הַכֹּל. אֵין לָנוּ אֲטֹם גַּשְׁמִי, וְלֹא שַׁרְעַף רוּחָנִי, שֶׁאֵינֶנּוּ פּוֹעֵל וְנִפְעָל עַל מְלֹא וּבִמְלֹא כֹּל</b> – ככל שהמדע מתפתח כך הוא מוצא עוד ועוד את הקשר הסמוי שבין חלקי המציאות וממילא את ההשלכות של כל פעולה פיסקאלית, קטנה ככל שתהיה, על העולם כולו (והפוך: מושפעות של כל אטום מכלל היקום). כך גם  במובן המופשט: כל הרהור של אדם משפיע על מעמדה הרוחני של האנושות כולה לטוב או לרע, ולהיפך. <b>אָמְנָם הַפְּעֻלָּה הוֹלֶכֶת הִיא וּמִתְפַּשֶּׁטֶת, הוֹלֶכֶת הִיא וּמִתְחַלֶּשֶׁת בְּכָל אֲשֶׁר תִּתְרַחֵק מִמֶּרְכָּזָהּ, וְהִיא מִתְגַּבֶּרֶת כָּל אֲשֶׁר תִּקְרַב אֶל מֶרְכָּזָהּ</b> – יש לציין שככל שהמרחק בין הפרטים הוא גדול יותר כך השפעתם ההדדית נחלשת, וככל שהם קרובים יותר כך היא מתגברת. <b>יֵשׁ אָמְנָם שֶׁחִלּוּף הַכֵּלִים, הַתְּנוּעָעוּת הַפְּעֻלָּה מִמָּקוֹם לְמָקוֹם עַל יְדֵי חִלּוּפֵי תְּנוּעוֹת מוֹסִיפָה הִיא כֹּחַ</b> – יחד עם זאת, הדינמיקה שבין הכוחות ביקום (שמתגברת ככל שהפער ביניהם גדל) מולידה אנרגיה חדשה, ולכן המרחק גם מוסיף עוצמה ולא רק מפחית אותה; <b>זֶה מוּחָשׁ בָּעוֹלָם הַטֶּכְנִי, וּמְשׁוּעָר יָפֶה גַּם בָּעוֹלָם הָרוּחָנִי לְכָל הוֹפָעוֹתָיו</b>
– התופעה שבה דינמיקה פיסיקלית מולידה אנרגיה חדשה ניכרת לעין בעולם החומרי; וכך גם תסיסה רעיונית אינה בהכרח מלמדת על בעיה אלא מבטאת זרימה רוחנית בריאה.  
 
<b>כְּבַהֲבָנָה הָאוֹרְגָנִּיתההשכלה העליונה, על דבר המציאות הרוחנית, על דבר השכלים הגדולים, על דבר כל ההויה הנשמתית במלא עולם, כשהיא משתכללת, מראה היא את הגודל והאומץ, את היופי והפאר, את הבנין ואת החיטוב של העולמות העליונים ועיצום כבודם, עד שהאדם וכל כחותיו וקרביו מתקשר בזיום. ועם זה כשמתגברת ההבנה האורגנית בגדלה, העושה את כל היש לשיעור קומה רבתי, מתברר מיד היחש הגדול שיש לכל העולם ופרטיו, מאורעותיו ומקריו, הליכותיו וכל ערכיו להעולמות העליונים הקימים ונשאים. וחלקת העמידה במקום הקודש אשר לסוד ד' מתגברת, והיא נושאת ברוח האמיץ את כל תוכני החיים, עד שהתנועות החברותיות והאישיות כולן מתבררות, שהנן קשורות בקשר אמיץ עם התנועות רבות החיים, גדולות האור והזיו העליון, של חביוני העז אשר בספירות העליונות. ויבש וכמוש נראה העולם המוגבל והמצומצם שלנו, כל זמן שלא יפתחו לו השערים העליונים, כל זמן שלא יזילו עליו הצנורות החיים, הרוממים בעז נצחם, את שטף לשד חיותם, "וסוד ד' ליראיו ובריתו להודיעם" (תהילים כה, יד).ההויה</b> – המציאות;<b> החיטוב </b>– העיצוב, ובהקשר שלנו: הסידור;<b> ועיצום </b>– וגידול, וריבוי;<b> בזיום </b>– באורם;<b> האורגנית </b>– החיונית;<b> לשיעור קומה רבתי </b>– למשהו גבוה ואצילי;<b> אמיץ </b>– חזק;<b> חביוני העז </b>– העוצמות הנסתרות;<b> בספירות </b>– במדרגות;<b> וכמוש </b>– ועלוב;<b> לשד חיותם </b>– מעיין החיוניות שלהם.

<b>הַהַשְׁכָּלָה הָעֶלְיוֹנָה, עַל דָּבָר הַמְּצִיאוּת הָרוּחָנִית, עַל דָּבָר הַשְּׂכֵלִים הַגְּדוֹלִים, עַל דָּבָר כָּל הַהֹוֶיָּה הַנִּשְׁמָתִית בִּמְלֹא עוֹלָם, כְּשֶׁהִיא מִשְׁתַּכְלֶלֶת, מַרְאֶה הִיא אֶת הַגֹּדֶל וְהָאֹמֶץ, אֶת הַיֹּפִי וְהַפְּאֵר, אֶת הַבִּנְיָן וְאֶת הַחִטּוּב שֶׁל הָעוֹלָמוֹת הָעֶלְיוֹנִים וְעִצּוּם כְּבוֹדָם</b> – תורת הסוד חושפת לאדם שביסוד החיים עומד רצון אלוהי נשגב ומופשט המתגלה בעוצמה, באסתטיקה, ובסדר של העולמות הרוחניים;<b> עַד שֶׁהָאָדָם וְכָל כֹּחוֹתָיו וְקִרְבָּיו מִתְקַשֵּׁר בְּזִיוָם</b> – ככל שאדם מעמיק בסודם הוא משתוקק להתמסר אליהם כל-כולו ולהתמלא בגדולתם. <b>וְעִם זֶה כְּשֶׁמִּתְגַּבֶּרֶת הַהֲבָנָה הָאוֹרְגָנִית בְּגָדְלָהּ, הָעוֹשָׂה אֶת כָּל הַיֵּשׁ לְשִׁעוּר קוֹמָה רַבָּתִי</b> – יחד עם זאת, בעת שאדם מעמיק עוד יותר בחוכמת הסוד הוא גם מצליח לזהות את הקשר החי ("אורגני") בין המציאות הרוחנית לזו החומרית; קשר המאפשר להבחין כיצד היש הטבעי אף הוא מלא בשיעור קומה רוחני; ואזי <b>מִתְבָּרֵר מִיָּד הַיַּחַשׂ הַגָּדוֹל שֶׁיֵּשׁ לְכָל הָעוֹלָם וּפְרָטָיו, מְאוֹרְעוֹתָיו וּמִקְרָיו, הֲלִיכוֹתָיו וְכָל עֲרָכָיו לְהָעוֹלָמוֹת הָעֶלְיוֹנִים הַקִּיָּמִים וְנִשָּׂאִים</b> – כי עתה מובן כיצד כל התפתחויות הטבע וההיסטוריה האנושית הן למעשה ביטוי לאידאלים הנשגבים העומדים בשורשי המציאות. בעקבות כך <b>חֶלְקַת הָעֲמִידָה בִּמְקוֹם הַקֹּדֶשׁ אֲשֶׁר לְסוֹד ד' מִתְגַּבֶּרֶת</b> – מרחב הקודש בו עומד האדם, המכיר את סתרי התורה, מתגבר; היינו הרוח האנושית מתחזקת בקרבתה אל ה',<b> וְהִיא נוֹשֵׂאת בְּרוּחַ הָאֲמִיץ אֶת כָּל תָּכְנֵי הַחַיִּים, עַד שֶׁהַתְּנוּעוֹת הַחֶבְרָתִיּוֹת וְהָאִישִׁיּוֹת כֻּלָּן מִתְבָּרְרוֹת, שֶׁהֵנָּן קְשׁוּרוֹת בְּקֶשֶׁר אָמִיץ עִם הַתְּנוּעוֹת רַבּוֹת הַחַיִּים, גְּדוֹלוֹת הָאוֹר וְהַזִּיו הָעֶלְיוֹן, שֶׁל חֶבְיוֹנֵי הָעֹז אֲשֶׁר בַּסְּפִירוֹת הָעֶלְיוֹנוֹת</b> – רוח חייו של האדם הקדוש מתאחדת עם העולם העליון, ומתברר שכל תנועות החיים – הכלליות והפרטיות – הן ביטוי לתנועות הנסתרות והעוצמתיות שמצויות בעולמות המופשטים. כל פעולה, קטנה ככל שתהיה, רומזת ומחוברת לעולם נשגב ובכך יש לה משמעות וערך נצחי. <b>וְיָבֵשׁ וְכָמוּשׁ נִרְאֶה הָעוֹלָם הַמֻּגְבָּל וְהַמְּצֻמְצָם שֶׁלָּנוּ, כָּל זְמַן שֶׁלֹּא יִפָּתְחוּ לוֹ הַשְּׁעָרִים הָעֶלְיוֹנִים, כָּל זְמַן שֶׁלֹּא יָזִילוּ עָלָיו הַצִּנּוֹרוֹת הַחַיִּים, הָרוֹמְמִים בְּעֹז נִצְחָם, אֶת שֶׁטֶף לֵשֶׁד חַיּוּתָם</b> – כשהאדם מתעלה למדרגה גבוהה שכזו, העיסוק האובססיבי בחוויות חומריות ובאקטואליה זולה נתפס בעיניו כעניין שטחי חסר משמעות. ללא העומק והנביעה הרוחניים לא יקבל העולם את משמעותו האינסופית; על כך נאמר: "<b>וְסוֹד ד' לִירֵאָיו וּבְרִיתוֹ לְהוֹדִיעָם</b>" – אלו העומדים על סוד המציאות, על העושר הרוחני המסתתר מאחורי הכל, נחשפים ומודעים לברית הנצחית שבין אלוהים לבין ברואיו.
 
<b>כְּגַהַהַשְׁקָפָה הַשָּׁרְשִׁיתבכל בריה רואים את מסקנת החיים של שטח רחב מאד, של עומק ורום גדול ונעלה, ומתרוממת כל בריה למעלתה האידיאלית, לפי בהירות ההשקפה השרשית הזאת. בכל רעיון בכל התעוררות של חיים רוחניים, שאנו רואים בעולם, מתגלה לעינינו בריה נפלאה שבבריות, שהננו חודרים והולכים, הולכים ומטפסים לעלות אל המקוריות של מהלכי החיים והרשמים העמוקים, הרחבים והרמים, שהם הם הגורמים לאותן המחשבות והנטיות שתצאנה אל הפועל, ושתחזקנה את מעמדן. וכשם שאנו מסתכלים ברעיונות המשוטטים בעולם ותופסים מקום בחיים העומדים מחוץ לנו, ותופסים אנו את יסודם השרשי, שהוא מתגלה לנו בצורה של גדולה, כמו כן אנו באים גם כן להסתכל במהלכי רעיונותינו אנו, בנטיות לבבנו והגיוני נפשנו, ואנו רואים בהם לא רק את עצמם, שהם הם עצמנו, אלא את כל המרחב הגדול, המסובך ומתענף, הגורם את הויתם. ואז אנו באים מתוך ההסתכלות הצרה של עצמנו אל הסתכלות רחבה של מדת העולם, והחיים הפנימיים שלנו מתגלים אצלנו בסבותיהם המקוריות. ובהירות גדולה מופיעה אז במחזות נפשנו, על גוי ועל אדם, על שמים ועל הארץ, ועל כל המון ברואים לאין תכלית.בריה</b> – יצור; <b>מסקנת </b>– מטרת;<b> ורום </b>– וגובה;<b> האידיאלית </b>– השלמה;<b> והגיוני </b>– ומחשבות;<b> ומתענף </b>
– ומתפצל; <b>הֲוִיתָם</b> – מציאותם; <b>גּוֹי</b> – לאום; <b>לְאֵין תַּכְלִית</b> – לאין מספר, לאין סוף.
 
<b>בְּכָל בְּרִיָּה רוֹאִים אֶת מַסְקֶנֶת הַחַיִּים שֶׁל שֶׁטַח רָחָב מְאֹד, שֶׁל עֹמֶק וְרוּם גָּדוֹל וְנַעֲלֶה</b> – בעלי חכמת הסוד מצליחים לחשוף את מטרת החיים הרחבה והנשגבת המסתתרת מאחורי כל יצור – אדם, חי, צומח או דומם; <b>וּמִתְרוֹמֶמֶת כָּל בְּרִיָּה לְמַעֲלָתָהּ הָאִידֵאָלִית, לְפִי בְּהִירוּת הַהַשְׁקָפָה הַשָּׁרְשִׁית הַזֹּאת</b> – ככל שאדם מביט כך על המציאות כך גם מתחזק הקשר שבין הבריות לרצון האלוהי המחולל אותן. עיקרון זה נכון לא רק ביחס לבריות השונות אלא גם ביחס לרעיונות ותנועות החברתיות והרוחניות בעם ישראל ובאנושות בכלל: <b>בְּכָל רַעְיוֹן בְּכָל הִתְעוֹרְרוּת שֶׁל חַיִּים רוּחָנִיִּים, שֶׁאָנוּ רוֹאִים בָּעוֹלָם, מִתְגַּלֶּה לְעֵינֵינוּ בְּרִיָּה נִפְלָאָה שֶׁבַּבְּרִיּוֹת, שֶׁהַנָּנוּ חוֹדְרִים וְהוֹלְכִים, הוֹלְכִים וּמְטַפְּסִים לַעֲלוֹת אֶל הַמְּקוֹרִיּוּת שֶׁל מַהֲלְכֵי הַחַיִּים וְהָרְשָׁמִים הָעֲמוּקִים, הָרְחָבִים וְהָרָמִים, שֶׁהֵם הֵם הַגּוֹרְמִים לְאוֹתָן הַמַּחְשָׁבוֹת וְהַנְּטִיּוֹת שֶׁתֵּצֵאנָה אֶל הַפֹּעַל, וְשֶׁתְּחַזֵּקְנָה אֶת מַעֲמָדָן</b> – מאחורי כל תנועה חברתית ותרבותית באנושות מסתתר רצון אלוהי מיוחד (שרצון זה הוא היצירה האלוהית הנפלאה ביותר); ככל שאנו מעמיקים, חושפים ומתרכזים ברצון נפלא זה אנו עומדים על היסוד הרחב והנשגב המניע תנועות אלו לצאת אל הפועל. <b>וְכַשֵּׁם שֶׁאָנוּ מִסְתַּכְּלִים בְּרַעְיוֹנוֹת הַמְּשׁוֹטְטִים בָּעוֹלָם וְתוֹפְסִים מָקוֹם בַּחַיִּים הָעוֹמְדִים מִחוּץ לָנוּ, וְתוֹפְסִים אָנוּ אֶת יְסוֹדָם הַשָּׁרְשִׁי, שֶׁהוּא מִתְגַּלֶּה לָנוּ בְּצוּרָה שֶׁל גְּדֻלָּה, כְּמוֹ כֵן אָנוּ בָּאִים גַּם כֵּן לְהִסְתַּכֵּל בְּמַהֲלְכֵי רַעְיוֹנוֹתֵינוּ אָנוּ, בִּנְטִיּוֹת לְבָבֵנוּ וְהֶגְיוֹנֵי נַפְשֵׁנוּ</b> – מתוך ההתבוננות על הבריות ועל שלל התנועות הרוחניות והתרבותיות, מצליח האדם גם לחשוף את אשר בקרבו פנימה; <b>וְאָנוּ רוֹאִים בָּהֶם לֹא רַק אֶת עַצְמָם, שֶׁהֵם הֵם עַצְמֵנוּ, אֶלָּא אֶת כָּל הַמֶּרְחָב הַגָּדוֹל, הַמְּסֻבָּךְ וּמִתְעַנֵּף, הַגּוֹרֵם אֶת הֲוִיתָם</b> – וכאשר אדם מביט על הנטיות השונות שמתרוצצות בחייו, הוא מזהה את העומק הרוחני, המורכב והמסתעף שחולל אותן, <b>וְאָז אָנוּ בָּאִים מִתּוֹךְ הַהִסְתַּכְּלוּת הַצָּרָה שֶׁל עַצְמֵנוּ אֶל הִסְתַּכְּלוּת רְחָבָה שֶׁל מִדַּת הָעוֹלָם, וְהַחַיִּים הַפְּנִימִיִּים שֶׁלָּנוּ מִתְגַּלִּים אֶצְלֵנוּ בִּסְבּוֹתֵיהֶם הַמְּקוֹרִיּוֹת</b> – כשהאדם עומד על שורשיו הרוחניים שלו, מצליח הוא למעשה להתאחד עם המציאות, שכן הוא מוצא את השורש הרוחני של הבריות השונות בעומק חייו. <b>וּבְהִירוּת גְּדוֹלָה מוֹפִיעָה אָז בְּמַחֲזוֹת נַפְשֵׁנוּ, עַל גּוֹי וְעַל אָדָם, עַל שָׁמַיִם וְעַל הָאָרֶץ, וְעַל כָּל הֲמוֹן בְּרוּאִים לְאֵין תַּכְלִית</b> – במבט עמוק זה מתברר הסדר הפנימי שבמציאות, והעולם נתפס כמערכת אחת בעלת עומק גדול ותכלית נשגבה. 

<b>כִּדְמֵקוֹר הַכִּשְׁרוֹנוֹת</b>כל הכשרונות הנפלאים הנמצאים בבעלי חיים, שלפעמים אנו משתוממים עליהם, והאדם לא יוכל להגיע להם לחקותם כי אם אחרי למוד גדול וארוך, וגם בכל זאת לא יוכל כי אם להיות רק קרוב לאותה המדה המכוונת שבכשרונותיהם, הם באים אליהם מפני שכל מדרגות בעלי החיים למיניהם, אורות החיים שלהם הם שברים של נשמה גדולה עליונה, מלאה חכמה וכשרון, שנתחלקה לסעיפים רבים, וכל סעיף במדתו מאיר בו אותו הצד הבהיר של הנשמה הגדולה, בעלת החכמה והכשרון המפליא, אלא שהיא במדה מאד זעירא, כטפה מן הים, אשר בכל זה הרושם העצמותי של הנקודה, מצד שהיא באה מכללות יסוד חכמה וכשרון עצום ונעלה, אינו נמחק, ומוציא הוא אל הפועל את כשרונו על פי מעמק הגדלות של החכמה, על פי אותה המדה שהיתה קנויה עמה בהיותה עצורה ומקושרת בקשר חיים שלמים במקורה השלם, שהיה תכנית כליל חכמה, ערוכה בחשבון מדויק של דעת עליון.משתוממים – מתפלאים; <b>הַמְּכֻוֶּנֶת</b> – המוטבעת; <b>בְּמִדָּתוֹ</b> – במינון הנכון; <b>זְעֵירָא</b> – קטנה; <b>מֵעֹמֶק</b> – עומק; <b>עֲצוּרָה</b> – מכונסת, מוטמעת; <b>תָּכְנִית</b> – מסגרת; <b>כְּלִיל</b> – שלמות.
 
<b>כָּל הַכִּשְׁרוֹנוֹת הַנִּפְלָאִים הַנִּמְצָאִים בְּבַעֲלֵי חַיִּים, שֶׁלִּפְעָמִים אָנוּ מִשְׁתּוֹמְמִים עֲלֵיהֶם, וְהָאָדָם לֹא יוּכַל לְהַגִּיעַ לָהֶם לְחַקּוֹתָם כִּי אִם אַחֲרֵי לִמּוּד גָּדוֹל וְאָרֹךְ, וְגַם בְּכָל זֹאת לֹא יוּכַל כִּי אִם לִהְיוֹת רַק קָרוֹב לְאוֹתָה הַמִּדָּה הַמְּכֻוֶּנֶת שֶׁבְּכִשְׁרוֹנוֹתֵיהֶם</b> – אנו מוצאים מידות טובות המוטבעות בבעלי חיים (צניעות בחתול, נאמנות בכלב, זוגיות קבועה ביונה ועוד); תכונות אלו כל כך מושרשות בבעלי החיים עד שאפילו לאדם נדרשת עבודה מאומצת על מנת לרכוש אותם; <b>הֵם בָּאִים אֲלֵיהֶם מִפְּנֵי שֶׁכָּל מַדְרֵגוֹת בַּעֲלֵי הַחַיִּים לְמִינֵיהֶם, אוֹרוֹת הַחַיִּים שֶׁלָּהֶם הֵם שְׁבָרִים שֶׁל נְשָׁמָה גְּדוֹלָה עֶלְיוֹנָה, מְלֵאָה חָכְמָה וְכִשְׁרוֹן, שֶׁנִּתְחַלְּקָה לִסְעִיפִים רַבִּים</b> – מקורן של תכונות אלו הוא באחדות הקדומה של המציאות. לכל הבריות נשמה אחת ובה כל המידות מרוכזות יחדיו, כל בעל חיים לקח שבריר מאותה נשמה, <b>וְכָל סָעִיף בְּמִדָּתוֹ מֵאִיר בּוֹ אוֹתוֹ הַצַּד הַבָּהִיר שֶׁל הַנְּשָׁמָה הַגְּדוֹלָה, בַּעֲלַת הַחָכְמָה וְהַכִּשְׁרוֹן הַמַּפְלִיא</b> – וכל שבריר במינון המדויק שלו מביא זווית נוספת של הנשמה הגדולה והמפליאה של העולם, <b>אֶלָּא שֶׁהִיא בְּמִדָּה מְאֹד זְעֵירָא, כְּטִפָּה מִן הַיָּם, אֲשֶׁר בְּכָל זֶה הָרֹשֶׁם הָעַצְמוּתִי שֶׁל הַנְּקֻדָּה, מִצַּד שֶׁהִיא בָּאָה מִכְּלָלוּת יְסוֹד חָכְמָה וְכִשְׁרוֹן עָצוּם וְנַעֲלֶה, אֵינוֹ נִמְחָק, וּמוֹצִיא הוּא אֶל הַפֹּעַל אֶת כִּשְׁרוֹנוֹ עַל פִּי מֵעֹמֶק הַגְּדֻלּוֹת שֶׁל הַחָכְמָה</b> – ולמרות שכל זווית היא רק טיפה מן הים האינסופי של נשמת המציאות, עדיין היא מבטאת נקודה ייחודית ומלאת חכמה וכישרון (כי מקורה של הזווית הקטנה היא בגודלה האדיר של ההוויה), <b>עַל פִּי אוֹתָה הַמִּדָּה שֶׁהָיְתָה קְנוּיָה עִמָּהּ בִּהְיוֹתָהּ עֲצוּרָה וּמְקֻשֶּׁרֶת בְּקֶשֶׁר חַיִּים שְׁלֵמִים בְּמִקּוֹרָהּ הַשָּׁלֵם, שֶׁהָיָה תָּכְנִית כְּלִיל חָכְמָה, עֲרוּכָה בְּחֶשְׁבּוֹן מְדֻיָּק שֶׁל דַּעַת עֶלְיוֹן</b> – ככל שהנקודה הייתה יותר מחוברת למסגרת השלמה של מקור המציאות, כך היא חושפת באופן מדויק יותר את האחדות, הסדר והחכמה שבמציאות כולה.


<b>כְּהַנִּשְׁמַת הָאָדָם וְהַבְּרוּאִים</b>נשמת האדם, בהרחבתה, כוללת היא בתוכה את הנשמות הפרטיות של כל הברואים כולם. כל נפש חיה ניצוץ הוא מאור האבוקה הגדולה הכללית, נשמת האדם. רק למראה עינים, כל מין וכל פרט הוא מצוי בפני עצמו, העין החודרת רואה לבת חיים גדולה, מאחזת באדם הכללי, לכל פלגיו, שבתוכם חילופי מדרגות רבות, במדת האור והחום המתגלה, וכל בריאה גלמית מוכשרת היא רק לחלק קטן מאור זה המאיר בו. והכל עורג וחותר לשוב אל האורה העליונה במילואה, להאחד עם נשמת האדם, להיות מואר באורה. והיא מתעלה בעפיפות רוחנית, מדושנה חיים ועונג, למקורה, לאוצר החיים, ששם עז וחדוה, שלמות מוחלטה, נצח והוד. כשאורה הפנימי של הנשמה מתגלה בכבודו, הכל שמח, הכל מרגיש, שהמכון, שאוצר החיים והאושר שלהם מתגלה בו, הוא אתם, והכל שמח ומתעלה. "עם אבני השדה בריתך וחית השדה השלמה לך" (איוב ה, כג). הדמיון תופס את יסוד אחדות עליונה זו בתחלה, והשכל מבררו בסוף, ובאה המציאות הממשית ומראה את חילה במקום שאור החיים הפנימיים הבהיק במלא אורו, בנסים, אשר נעשו לצדיקים, אנשי מופת בדור דור, שהאמונה המזוקקה יודעת לשמור את הרשימות החיות של האמת הגדולה, המתעלה מכל חכמת לב האדם וכל כשרונותיו בארחות החיים. בנשמתו היסודית של נח נתגלו כל יצורי העולם, כל החיים כולם, הם באו אליו אל התיבה במשיכה טבעית פנימית, כהמשכת הענף לשרשו. שקיקותו הפנימית העליונה להתהלך את האלהים התאימה עם נטיותיו לישוב העולם כולו, איש צדיק ואיש האדמה יחד בחוברת. כינוסם של שני כשרונות הללו ביחד הוא דבר מפליא, שבדורות יותר טובים היה מבהיק הרבה יותר. אבל הנטיה האדמתית סוף סוף יש לה איזה משקל מכביד, שהאבות השליכו מעליהם את משאה, וכל משא החיים של המון יצורים, הכלול בנשמתם הגדולה והכללית, נתהפך לתוכן גדול ומאיר של נשמת אדם גדולה, הקוראה בשם ד' אל עולם, ומסוללת נתיב לדורות, 'ללכת בדרך ד' לעשות צדקה ומשפט' (על פי בראשית יח, יט).<b>הָאֲבוּקָה</b> – הלפיד; <b>לְבַת חַיִּים</b>– מקור חיים (מלשון "לב"); <b>מַאֲחֶזֶת</b> – מחזקת, מחברת; <b>גַּלְמִית</b> – פוטנציאלית; <b>עוֹרֵג</b> – שואף; <b>וְחוֹתֵר</b> – ומתקדם; <b>בַּעֲפִיפוּת</b> – באווריריות, ובהקשר שלנו: מופשטות; <b>מְדוּשֶּׁנָה</b> – רוויה; <b>שֶׁהַמָּכוֹן</b> – שהבסיס; <b>חֵילָהּ</b> – כוחה; <b>הַמְּזוּקָּקָה</b> – הטהורה; <b>בְּאֹרְחוֹת</b> – בדרכי; <b>שְׁקִיקוּתוֹ</b> – שאיפתו; <b>בְּחֻבֶּרֶת</b> – ביחד; <b>הָאֲדָמָתִית</b> – הארצית, החומרית; <b>וּמְסֻלֶּלֶת</b> – וסוללת.

<b>נִשְׁמַת הָאָדָם, בְּהַרְחָבָתָהּ, כּוֹלֶלֶת הִיא בְּתוֹכָהּ אֶת הַנְּשָׁמוֹת הַפְּרָטִיּוֹת שֶׁל כָּל הַבְּרוּאִים כֻּלָּם. כָּל נֶפֶשׁ חַיָּה נִיצוֹץ הוּא מֵאוֹר הָאֲבוּקָה הַגְּדוֹלָה הַכְּלָלִית, נִשְׁמַת הָאָדָם</b> – בנשמת האדם הכללי מרוכזות התכונות של הבריות כולן; כל בריה, רוחנית או חומרית, מביאה לידי ביטוי כישרון מסוים שבאדם. רק למראה עינים, כל מין וכל פרט הוא מצוי בפני עצמו, העין החודרת רואה לבת חיים גדולה, מאחזת באדם הכללי, לכל פלגיו – כלפי חוץ נדמה שהמציאות מורכבת מפרטים מפורדים זה מזה, אולם התבוננות עמוקה מלמדת שהיא כולה מאוחדת סביב נשמת האדם בכל הזוויות שלו, <b>שֶׁבְּתוֹכָם חִלּוּפֵי מַדְרֵגוֹת רַבּוֹת, בְּמִדַּת הָאוֹר וְהַחֹם הַמִּתְגַּלֶּה, וְכָל בְּרִיאָה גַּלְמִית מֻוכְשֶׁרֶת הִיא רַק לְחֵלֶק קָטָן מֵאוֹר זֶה הַמֵּאִיר בּוֹ</b> – ובכל הזוויות של הרוח האנושי ישנו אור וחום שמתגלים במדרגות שונות, וכל פרט במציאות מוכשר לבטא חלק קטן מאור זה. <b>וְהַכֹּל עוֹרֵג וְחוֹתֵר לָשׁוּב אֶל הָאוֹרָה הָעֶלְיוֹנָה בְּמִלּוּאָהּ, לְהֵאָחֵד עִם נִשְׁמַת הָאָדָם, לִהְיוֹת מֵאוֹר בְּאוֹרָהּ</b> – בסתר חיי כל בריה קיימת שאיפה עמוקה להתאחד עם נשמת האדם המקורית ולקבל מאורו וטובו. <b>וְהִיא מִתְעַלָּה בַּעֲפִיפוּת רוּחָנִית, מְדוּשֶּׁנָה חַיִּים וְעֹנֶג, לְמַקּוֹרָהּ, לְאוֹצַר הַחַיִּים, שֶׁשָּׁם עֹז וְחֶדְוָה, שְׁלֵמוּת מֻוחְלֶטֶת, נֶצַח וְהוֹד</b> – ונשמת האדם עצמה שואפת על העת לעולם מופשט עליון, מלא עונג ושלמות אלוהיים; ולכן <b>כְּשֶׁאוֹרָהּ הַפְּנִימִי שֶׁל הַנְּשָׁמָה מִתְגַּלֶּה בִּכְבוֹדוֹ</b> של האדם, <b>הַכֹּל שָׂמֵחַ, הַכֹּל מַרְגִּישׁ, שֶׁהַמָּכוֹן, שֶׁאוֹצַר הַחַיִּים וְהָאֹשֶׁר שֶׁלָּהֶם מִתְגַּלֶּה בּוֹ, הוּא אִתָּם, וְהַכֹּל שָׂמֵחַ וּמִתְעַלֶּה</b> – כשהאדם מתעלה, כשהוא מוצא את האחדות שבתוכו, הבריות כולן חשות שבסיס חייהם מלא, והן מתעלות איתו. על כך נאמר: "<b>עִם אַבְנֵי הַשָּׂדֶה בְּרִיתֵךְ וְחַיַּת הַשָּׂדֶה הֻשְׁלְמָה לָךְ</b>" – ברואי החיים כולם משלימים ומשתלמים עם האדם. <b>הַדִּמְיוֹן תּוֹפֵס אֶת יְסוֹד אֶחָדוּת עֶלְיוֹנָה זוֹ בַּתְּחִלָּה, וְהַשֵּׂכֶל מְבָרְרוֹ בַּסּוֹף, וּבָאָה הַמְּצִיאוּת הַמַּמָּשִׁית וּמַרְאֶה אֶת חֵילָהּ בַּמָּקוֹם שֶׁאוֹר הַחַיִּים הַפְּנִימִיִּים הִבְהִיק בְּמִלֹּא אוֹרוֹ, בְּנִסִּים, אֲשֶׁר נַעֲשׂוּ לַצַּדִּיקִים, אַנְשֵׁי מוֹפֵת בְּדוֹר דּוֹר</b> – אמת זו באה לידי ביטוי ראשית בחזיונות הציוריים (נבואות) המתארים את האחדות בעולם; משם הולכת ומתבררת בשכלם של בני אדם (התורה שבעל פה); ובסוף גם מוחשת במלוא העוצמה במעשי ניסים שנעשו לצדיקים (ששם בעלי חיים או חפצים דוממים התעלו מתוך מגעם עם הצדיק כדוגמת חמורו של רבי פנחס בן יאיר שלא היה אוכל תבן שאינו מעושר); <b>שֶׁהָאֱמוּנָה הַמְּזוּקָּקָה יוֹדַעַת לִשְׁמֹר אֶת הָרְשִׁימוֹת הַחַיּוֹת שֶׁל הָאֱמֶת הַגְּדוֹלָה, הַמִּתְעַלָּה מִכָּל חָכְמַת לֵב הָאָדָם וְכָל כִּשְׁרוֹנוֹתָיו בְּאֹרְחוֹת הַחַיִּים</b> – האמונה הטהורה של ישראל מנחילה רשמים אלו מדור לדור, במסורת שהיא מרוממת מעל הגיגים וכישרונות אנושיים. ביטוי לאחדות זו אנו מוצאים בנח: <b>בְּנִשְׁמָתוֹ הַיְּסוֹדִית שֶׁל נֹחַ נִתְגַּלּוּ כָּל יְצוּרֵי הָעוֹלָם, כָּל הַחַיִּים כֻּלָּם, הֵם בָּאוּ אֵלָיו אֶל הַתֵּיבָה בִּמְשִׁיכָה טִבְעִית פְּנִימִית, כְּהֶמְשֵׁךְ הָעָנָף לְשָׁרְשׁוֹ</b>
– סיפור התיבה של נח, שאליה הגיעו כל בעלי החיים באופן טבעי על מנת לשרוד בעת המבול, הוא ביטוי למשיכה הפנימית שקיימת בכל יצור אל נשמת האדם שהיא כאמור שורש המציאות; <b>שְׁקִיקוּתּוֹ הַפְּנִימִית הָעֶלְיוֹנָה</b> של נח <b>לְהִתְהַלֵּךְ אֶת הָאֱלֹהִים הִתְאִימָה עִם נְטִיּוֹתָיו לְיִשּׁוּב הָעוֹלָם כֻּלּוֹ, אִישׁ צַדִּיק וְאִישׁ הָאֲדָמָה יַחַד בְּחֻבְרָה</b> – מעלתו של נח נבעה מכך שהוא חי את מדרגת ה"אדם" השלמה: דבקות נפלאה ברוחניות ("איש צדיק") יחד עם כישרונות מעשיים ("איש האדמה"). <b>כִּנּוּסָם שֶׁל שְׁנֵי כִּשְׁרוֹנוֹת הַלָּלוּ בְּיַחַד הוּא דָּבָר מַפְלִיא, שֶׁבְּדוֹרוֹת יוֹתֵר טוֹבִים הָיָה מַבְהִיק הַרְבֵּה יוֹתֵר</b> – מדרגה כה מופלאה יכולה לצאת אל הפועל רק כשהחברה והסביבה מתאימים לה. אך באותו הדור המושחת, הצד המעשי, המחובר אל הדמיון והחושים, התגבר מעט ואפילו נח נפל בחטא (שהשתכר לאחר המבול), כי <b>הַנְּטִיָּה הָאֲדָמָתִית סוֹף סוֹף יֵשׁ לָהּ אֵיזֶה מִשְׁקָל מַכְבִּיד</b> – מפני שבסופו של דבר, יש מחיר בלתי נמנע לעיסוק בעולם הארצי; אולם <b>הָאָבוֹת הִשְׁלִיכוּ מֵעֲלֵיהֶם אֶת מַשָּׂאָהּ, וְכָל מַשָּׂא הַחַיִּים שֶׁל הֲמוֹן יְצוּרִים, הַכָּלוּל בְּנִשְׁמָתָם הַגְּדוֹלָה וְהַכְּלָלִית, נִתְהַפֵּךְ לְתוֹכֶן גָּדוֹל וּמֵאִיר שֶׁל נִשְׁמַת אָדָם גְּדוֹלָה, הַקּוֹרֵאת בְּשֵׁם ד' אֶל עוֹלָם, וּמְסוֹלֶלֶת נָתִיב לְדוֹרוֹת, לָלֶכֶת בְּדֶרֶךְ ד' לַעֲשׂוֹת צְדָקָה וּמִשְׁפָּט</b> – אבות האומה, אברהם, יצחק ויעקב, תיקנו את נפילתו של נח, ולימדו לדורות כיצד ניתן לבטא בשלמות את מדרגת האדם – חיבור בין חיי הרוח וחיי המעשה בצורה מעודנת ומתוקנת. מורשת זו הנחילו במעשים והדרכות העוברים במסורת עם ישראל לדורות עולם.  

<b>כֹּחֲַטִיבַת דְּצַח"מ עוֹמֵד הָאָדָם וְתוֹהֶה, אֵיזֶה צֹרֶךְ יֵשׁ בְּכָל הֲמוֹן הַמַּעֲשִׂים וְהַבְּרוּאִים הַמְּשֻׁנִּים וְהָרַבִּים, וְאֵינֶנּוּ מֵבִין אֵיךְ הַכֹּל הוּא חֲטִיבָה גְּדוֹלָה אַחַת. הַחַיִּים הַתַּרְדֵּמִיִּים שֶׁבַּדּוֹמֵם הֵם הַתְחָלַת הַבָּרָק הַהוֹלֵךְ וּמַזְהִיר בְּתוֹךְ הָעוֹלָם הַצִּמְחָנִי, מִתְפַּלֵּג לְאַלְפֵי רְבָבוֹת קַוִּים, מְיֻחָדִים וְשׁוֹנִים, בָּאִים הֵם עַד מִקְדַּשׁ הַחַיִּים, וְשָׁם הֵם מִתְנוֹצְצִים כְּבָר בַּעֲלִיצוּת, הוֹלְכִים וְעוֹלִים עַד רוּם עֲטֶרֶת בְּרוּאֵי עוֹלָם, הָאָדָם,</b> שֶׁכָּל מַהוּת חַיָּיו, <b>זַרְמֵי אוֹרוֹתֵיהֶם, וְהַתְמָדַת הֵלֶךְ נַפְשׁוֹ הָעוֹלֶה לְמַעְלָה, הֵם הֵם רַק גַּלֵּי יָם גְּדוֹלִים, שֶׁהֵם הוֹלְכִים וְשָׁבִים מִכֹּחָם שֶׁל כָּל תְּנוּעוֹת הַחַיִּים שֶׁבַּמְּצִיאוּת, מֵרֵאשִׁית הַקְּטַנּוּת שֶׁל הַחַיִּים עַד גָּדְלוּתָם, מִדּוֹמֵם עַד הַמְּדַבֵּר. אִם מִתְפַּלֵּא אַתָּה אֵיךְ תְּדַבֵּר, תִּשְׁמַע, תָּרִיחַ, תָּחוּשׁ, תִּרְאֶה, תָּבִין וְתַרְגִּישׁ, הָשֵׁב לְנַפְשְׁךָ, כִּי כָּל הַחַיִּים, וְכָל הַקּוֹדְמִים לְמַעֲרֶכְתָּם, הַכֹּל שׁוֹפְעִים עָלֶיךָ אֶת כָּל הֲוִיּוֹתֶיךָ. אֵין נְקֻדָּה קְטַנָּה יְתֵרָה, הַכֹּל נִצְרָךְ וְהַכֹּל מְשַׁמֵּשׁ לְתַפְקִידוֹ. אַתָּה בְּכָל מַה שֶׁלְּמַטָּה מִמְּךָ, וְהִנְּךָ קָשׁוּר וְעוֹלֶה עִם כָּל מַה שֶׁנִּשְׂגָּב מִמְּךָ וְעוֹלֶה עָלֶיךָ. הָרָצוֹן הָאַרְצִי הֶחָזָק שֶׁאֵצֶל בַּעֲלֵי הַחַיִּים, שֶׁאֵין לָהֶם הוֹפָעָה שִׂכְלִית גְּדוֹלָה, גַּם הוּא מִתְחַלֵּשׁ קְצָת מֵרַעֲנָנוּתוֹ וְאֹמֶץ הַיֵּשׁ שֶׁלּוֹ בִּדְחִיקַת פָּעֳלוֹ, עַל יְדֵי אוֹתוֹ הַקּוֹרְטוֹב הָאִידֵיאָלִי הָרְצוֹנִי הַנִּכְנָס בְּתוֹכוֹ, וְהוּא יוֹנֵק אֶת אֹמְצוֹ הַגָּמוּר מִתּוֹךְ חִבּוּרוֹ עִם עוֹלָם הַצּוֹמֵחַ, שֶׁאֵין בּוֹ אֲפִלּוּ אוֹתָהּ הַהַפְרָעָה הַמֻּעֶטֶת שֶׁל גִּלּוּי הַחַיִּים. וְהַצּוֹמֵחַ, עִם כָּל זְרִימָתוֹ הַבְּרִיאָה, הַבִּלְתִּי מְפֻקְפֶּקֶת, מְסֻבָּל הוּא מִנְּדִידָה וְטִפּוּל צִּיּוּרִי מֻגְבָּל, וְהוּא מִתְרַפֵּא מֵחֻלְשָׁתוֹ עַל יְדֵי הִתְבַּסְּסוּת חִבּוּרוֹ עִם הָעוֹלָם הַדּוֹמְמִי, שֶׁבּוֹ נֶפֶשׁ בַּעֲלַת קְבִיעוּת וְאֹמֶץ עֲמִידָה תְּדִירִית. וּפִסְגַּת הַחַיִּים עוֹלָה הִיא בָּאָדָם, וְנֶחְלֶשֶׁת הַרְבֵּה עַל יְדֵי הַחֹפֶשׁ אֲשֶׁר לָרָצוֹן, וּמַשִּׂיגָה אֶת אִמּוּצָהּ עַל יְדֵי בְּסִיסָהּ וְחִבּוּרָהּ בְּעוֹלָם הַחַי, הַמְּגֻשָּׁם. וְהַשִּׁדְרוֹת הָאֱנוֹשִׁיּוֹת לְפִי הִתְפַּלְּגוּתָן הוֹלֵךְ מִשְׁפָּט זֶה וְחוֹרֵז בָּהֶן, הַצַּד הָאִידֵיאָלִי עוֹמֵד לְהִתְמוֹטֵט מֵחֻלְשָׁה שֶׁבַּעֲדִינוּת, וּמַשִּׂיג אֶת תְּקוּמָתוֹ עַל יְדֵי הַבִּסּוּס שֶׁמִּתְבַּסֵּס הוּא בְּהַצַּד הַמֻּמָּשִׁי שֶׁבַּהֲוָיָה וְכָכָה נַעֲשִׂים כָּל בְּרוּאֵי עוֹלָם חֲטִיבָה אַחַת, וְאֻמּוֹת וּמִפְלָגוֹת, וּבַעֲלֵי דֵעוֹת וְאוֹפְיָם שׁוֹנִים, בּוֹנִים יַחַד עוֹלָם מָלֵא, שֶׁהוּא מָלֵא עֹז וְהָדָר יַחְדָּו.</b>חטיבה – יחידה; <b>הַתַּרְדֵּמִיִּים</b> – הישנוניים, ובהקשר שלנו: הסטטיים; <b>קַוִּים</b> – פרטים, נתיבים; <b>רוּם עֲטֶרֶת</b> – גובה כתר; <b>הֵלֶךְ</b> – מהלך; <b>לְמַעֲרֶכְתָּם</b> – למסגרתם; <b>הֲוִיּוֹתֶיךָ</b> – מציאותך; <b>וְאֹמֶץ</b> – וחוזק; <b>הַקּוֹרְטוֹב</b> – החלק הקטן; <b>מְסֻבָּל</b> – סובל; <b>מִנְּדִידָה</b> – מחוסר יציבות; <b>וְטִפּוּל</b> – ועיסוק; <b>תְּדִירִית</b> – תמידית; <b>הַמְּגֻשָּׁם</b> – הגס; <b>וְהַשִּׁדְרוֹת</b> – המסגרות; <b>שֶׁבַּהֲוָיָה</b> – שבמציאות.

<b>עוֹמֵד הָאָדָם וְתוֹהֶה, אֵיזֶה צֹרֶךְ יֵשׁ בְּכָל הֲמוֹן הַמַּעֲשִׂים וְהַבְּרוּאִים הַמְּשֻׁנִּים וְהָרַבִּים, וְאֵינֶנּוּ מֵבִין אֵיךְ הַכֹּל הוּא חֲטִיבָה גְּדוֹלָה אַחַת</b> – מבט אנושי תוהה: מהי התכלית של הבריות השונות? בכדי להבין את סודו של העולם יש לסקור אותו כחטיבה אחת: <b>הַחַיִּים הַתַּרְדֵּמִיִּים שֶׁבַּדּוֹמֵם הֵם הַתְחָלַת הַבָּרָק הַהוֹלֵךְ וּמַזְהִיר בְּתוֹךְ הָעוֹלָם הַצִּמְחָנִי, מִתְפַּלֵּג לְאַלְפֵי רְבָבוֹת קַוִּים, מְיֻחָדִים וְשׁוֹנִים, בָּאִים הֵם עַד מִקְדַּשׁ הַחַיִּים, וְשָׁם הֵם מִתְנוֹצְצִים כְּבָר בַּעֲלִיצוּת, הוֹלְכִים וְעוֹלִים עַד רוּם עֲטֶרֶת בְּרוּאֵי עוֹלָם, הָאָדָם</b> – הסקירה מתחילה מן ההבנה שגם בחומרים הפיזיים שללא תנועת חיים (דומם) מצוי רצון אלוהי המניע את יסודות הקיום שלהם (האנרגיה המחוללת את החלקיקים הזעירים); אותו רצון אלוהי בא לידי ביטוי בצורה חיים מפותחת יותר (צומח) ששם ניתן להבחין בפריחה וצמיחה באינסוף גוונים; ובהמשך מתגלה לעינינו הרצון האלוהי במדרגת החי, בעל התנועה; ומגיע לשיאו אצל ראש יצורי הבריאה – האדם (ששם הרצון האלוהי בא לידי ביטוי בהכרה ובמוסר); של האדם, <b>שֶׁכָּל מַהוּת חַיָּיו, זַרְמֵי אוֹרוֹתֵיהֶם, וְהַתְמָדַת הֵלֶךְ נַפְשׁוֹ הָעוֹלֶה לְמַעְלָה, הֵם הֵם רַק גַּלֵּי יָם גְּדוֹלִים, שֶׁהֵם הוֹלְכִים וְשָׁבִים מִכֹּחָם שֶׁל כָּל תְּנוּעוֹת הַחַיִּים שֶׁבַּמְּצִיאוּת, מֵרֵאשִׁית הַקְּטַנּוּת שֶׁל הַחַיִּים עַד גָּדְלוּתָם, מִדּוֹמֵם עַד הַמְּדַבֵּר</b>
– אין להפריד בין האדם לבריאה כולה: אותם עוצמות חיים המתגלות הן מחוברות בצורה אורגאנית עם כל היש, אפילו עם הצומח והדומם; אלא שבאחרונים העוצמות הללו מתגלות בדרך קטנה, ובאדם הן כבר מופיעות בגדלות. <b>אִם מִתְפַּלֵּא אַתָּה אֵיךְ תְּדַבֵּר, תִּשְׁמַע, תָּרִיחַ, תָּחוּשׁ, תִּרְאֶה, תָּבִין וְתַרְגִּישׁ, הָשֵׁב לְנַפְשְׁךָ, כִּי כָּל הַחַיִּים, וְכָל הַקּוֹדְמִים לְמַעֲרַכְתָּם, הַכֹּל שׁוֹפְעִים עָלֶיךָ אֶת כָּל הֲוִיּוֹתֶיךָ</b> – התשובה לשאלה מה מניע את תנועות החיים האנושיות היא – שמסגרות החיים כולן – החי, הוצמח והדומם (ושורשן האלוהי הקדום) מחוברות אלינו בני האדם; <b>אֵין נְקֻדָּה קְטַנָּה יְתֵרָה, הַכֹּל נִצְרָךְ וְהַכֹּל מְשַׁמֵּשׁ לְתַפְקִידוֹ</b> – שום דבר אינו מיותר;<b> אַתָּה בְּכָל מַה שֶּׁלְּמַטָּה מִמְּךָ, וְהִנְּךָ קָשׁוּר וְעוֹלֶה עִם כָּל מַה שֶּׁנִּשְׂגָּב מִמְּךָ וְעוֹלֶה עָלֶיךָ</b> – האדם משמש כמתווך בין העולם הרוחני השמיימי (שבו הרצון האלוהי מתגלה בבירור), ובין העולם הארצי (שבו הרצון האלוהי מוסתר). ישנה הזנה בין מדרגות החיים הנמוכות לעליונות מהן: <b>הָרָצוֹן הָאַרְצִי הֶחָזָק שֶׁאֵצֶל בַּעֲלֵי הַחַיִּים, שֶׁאֵין לָהֶם הוֹפָעָה שִׂכְלִית גְּדוֹלָה, גַּם הוּא מִתְחַלֵּשׁ קְצָת מֵרַעֲנָנוּתוֹ וְאֹמֶץ הַיֵּשׁ שֶׁלּוֹ בִּדְחִיקַת פָּעֳלוֹ, עַל יְדֵי אוֹתוֹ הַקֻּרְטוֹב הָאִידֵיאָלִי הָרְצוֹנִי הַנִּכְנָס בְּתוֹכוֹ</b> – הטבעיות החייתית של בעלי החיים קצת נחלשת בזמן שהניצוץ האלוהי העליון שטמון בהם בא לידי ביטוי (למשל בעלי חיים "מתורבתים" שבנמצאים בשליטת בני אדם); ומכיוון שכך <b>הוּא</b> – בעל החיים,<b> יוֹנֵק אֶת אָמְצוֹ הַגָּמוּר מִתּוֹךְ חִבּוּרוֹ עִם עוֹלָם הַצּוֹמֵחַ, שֶׁאֵין בּוֹ אֲפִילוּ אוֹתָהּ הַהַפְרָעָה הַמּוּעֶטֶת שֶׁל גִּלּוּי הַחַיִּים</b> – עולם הצומח, שבו בעל החיים מצוי בדרך כלל וניזון ממנו, מעניק לעולם החי את העוצמה הטבעית שלה הוא זקוק;<b> וְהַצּוֹמֵחַ, עִם כָּל זַרְמָתוֹ הַבְּרִיאָה, הַבִּלְתִּי מְפֻקְפֶּקֶת, מְסֻבָּל הוּא מִנְּדִידָה וְטִפּוּל צִיּוּרִי מֻגְבָּל, וְהוּא מִתְרַפֵּא מֵחֻלְשָׁתוֹ עַל יְדֵי הִתְבַּסְּסוּת חִבּוּרוֹ עִם הָעוֹלָם הַדּוֹמְמִי, שֶׁבּוֹ</b> מצויה<b> נֶפֶשׁ בַּעֲלַת קְבִיעוּת וְאֹמֶץ עֲמִידָה תְּדִירִית</b> – ועולם הצומח הסובל, למרות "זרימתו" הטבעית, מניידות חסרת יציבות וטיפול שהוא תוצר של מחשבה תיאורטית מוגבלת בידי בני אדם, ולכן זקוק למדרגת החיים הנמוכה של הדומם, שמעניקה לו דחיפה קיומית ויציבות. <b>וּפִסְגַּת הַחַיִּים עוֹלָה הִיא בָּאָדָם, וְנֶחְלֶשֶׁת הַרְבֵּה עַל יְדֵי הַחֹפֶשׁ אֲשֶׁר לָרָצוֹן, וּמַשִּׂיגָה אֶת אָמְצָהּ עַל יְדֵי בְּסִיסָהּ וְחִבּוּרָהּ בָּעוֹלָם הַחַי, הַמְּגֻשָּׁם</b> – האדם אמנם מגלם את פסגת הבריאה, את המוסר, החופש והטוב, אולם הבחירה החופשית עלולה להחליש את האינסטינקטים הקיומיים שלו, ולכן מחובר הוא לשאר מדרגות החיים. <b>וְהַשְּׁדֵרוֹת הָאֲנוּשִׁיּוֹת לְפִי הִתְפַּלְּגוּתָן הוֹלֵךְ מִשְׁפָּט זֶה וְחוֹרֵז בָּהֶן, הַצַּד הָאִידֵיאָלִי עוֹמֵד לְהִתְמוֹטֵט מֵחֻלְשָׁה שֶׁבַּעֲדִינוּת, וּמַשִּׂיג אֶת תְּקוּמָתוֹ עַל יְדֵי הַבִּסּוּס שֶׁמִּתְבַּסֵּס הוּא בְּהַצַּד הַמַּמָּשִׁי שֶׁבַּהֲוִיָּה</b> – כשם שמדרגות החיים זקוקות כל אחת למדרגתה הנמוכה ממנה, כך גם בתוך המין האנושי אנו מוצאים שהעמים והאישים היותר רוחניים ואציליים זקוקים לבעלי הכישרונות מעשיים. העוצמה של העולם הרוחני עלולה לנתק את האליטה מהטבעיות, מהשאיפה לשרוד ולהרבות חיים; ודווקא בהמון המעשי מצויים כוחות אדירים של טבעיות זורמת. <b>וְכָכָה נַעֲשִׂים כָּל בְּרוּאֵי עוֹלָם חֲטִיבָה אַחַת, וְאֻמּוֹת וּמִפְלָגוֹת, וּבַעֲלֵי דֵּעוֹת וְאֳפִיֵּם שׁוֹנִים, בּוֹנִים יַחַד עוֹלָם מָלֵא, שֶׁהוּא מָלֵא עֹז וְהָדָר יַחְדָּו</b> – על ידי תובנה זו ניתן להבין את האחדות האורגאנית הקיימת בין כל פרטי האנושות, שבונים יחדיו עולם מלא עוצמה טבעית ואצילות רוחנית.

<b>כְּזאֹמֶץ הַשְּׁדֵרוֹת הַנְּמוּכוֹת וְהָעֶלְיוֹנוֹת</b>אימוץ רוחני מיוחד יש גם כן בכל ההויה, בפרטי הדומם, הצומח, והחי. אין ספק שבכל מקום שההזזה המצומצמת של ההזרחה הפנימית שנתה פחות את המעמד הרוחני, אף על פי שהוא קורטוב קטן בלתי מפותח ומפורט, אבל איתן הוא שם, עזיז ותקיף, <b>וּמַחְסָנוֹ</b> ישפיע על השדרות המפותחות שהן למעלה ממנו, כל השייך לשדרה נמוכה. אין אנו יודעים לשער את הערכים של אימוץ החיים ובריאות הרוחניות, שמשפיעים עלינו בעלי החיים האלמים, מפני שיתופנו עמהם בחיים. כבר נגלה כמעט לפנינו השיתוף הנפשי של אישי החברה הלאומית, ולבהירים יותר בהשקפתם, גם האנושית בכלל, אבל השיתוף הנשמתי עם כללות החי עוד <b>נֶעְלָם</b> הוא, עוד לא יעיז שום חוקר נפש להביע את בטחונו בצירוף ידיעה זאת. אמנם באות ההצעות הרחוקות, מעין חלומות, לפני המדעים המדויקים לבשר את הופעתם. יכולים אנו כבר <b>לְהִנָּשֵׂא</b> לאותו הגובה של ההתאחדות עם החי הכללי, ומשם עם ההויה הצמחנית והדוממת, עם תמצית החיים, עם זיק האור החי שבהם, הם משפיעים עלינו ואנו עליהם. כל מה שאנו מדברים ממוסר וטוב, מחזיון ושירה, אינם כי אם הרחבות ניצוצות, שבמקורן הכמוס, בההויה האלמת לפרטיה, הן יותר עזיזות, יותר חיות <b>בְּאִמּוּץ</b> פנימי, אבל מצומצמות וצמאות להרחבה. לא רק עם עמי הארץ שבנו, עם ההמון הרחב אנו מתיחדים. זהו כבר עובדא מוחשת, שרוב האידיאלים צריכים הם להיות <b>מֻשְׁקִים</b> מטל החיים של ההטבה הכללית ההמונית הרחבה, זיו החיים בה יחד עם הקבוצה כולה, ששם "עור ופסח הרה ויולדת יחדו" (ירמיהו לא, ז). אבל יותר מזה, "עם אבני השדה בריתך וחית השדה השלמה לך" (איוב ה, כג).אימוץ – חוזק; <b>הַהֲוִיָּה</b> – הנציאות;<b> קֻרְטוֹב</b> – קמצוץ;<b> אֵיתָן</b> – חוזק;<b> עָזִיז</b> – עוצמתי; <b>וּמַחְסָנוֹ</b> – ומכוחו;<b> הַשְּׁדֵרוֹת</b> – המדרגות;<b> נֶעְלָם</b> – נסתר;<b> לְהִנָּשֵׂא</b> – להתרומם;<b> מֻשְׁקִים</b> – מושפעים;<b> מִטַּל</b> – מרעננות.

<b>אִמּוּץ רוּחָנִי מְיֻחָד יֵשׁ גַּם כֵּן בְּכָל הַהֲוִיָּה, בְּפִרְטֵי הַדּוֹמֵם, הַצּוֹמֵחַ, וְהַחַי</b> – למרות שהעולם החומרי נראה כלפי חוץ נטול מרוחניות, הרי במבט פנימי ניתן לזהות שקיימת חוזקה רוחנית בכל פרטי עולם הטבע – דומם, צומח וחי. <b>אֵין סָפֵק שֶׁבְּכָל מָקוֹם שֶׁהַהַזָּזָה הַמְּצֻמְצֶמֶת שֶׁל הַהַזְרָחָה הַפְּנִימִית שִׁנְּתָה פָּחוֹת אֶת הַמַּעֲמָד הָרוּחָנִי</b> – ודאי שככל שמדרגת החיים נמוכה יותר מבחינה רוחנית, היינו שיש בה פחות תנועה, חופש ומוסר פנימיים (ולכן הממד הרוחני בה לא פותח),<b> אַף עַל פִּי שֶׁהוּא קֻרְטוֹב קָטָן בִּלְתִּי מְפֻתָּח וּמְפֹרָט, אֲבָל אֵיתָן הוּא שָׁם, עָזִיז וְתַקִּיף, וּמַחְסָנוֹ יַשְׁפִּיעַ עַל הַשְּׁדֵרוֹת הַמְּפֻתָּחוֹת שֶׁהֵן לְמַעְלָה מִמֶּנּוּ</b>
היינו ל<b>כָּל הַשַּׁיָּךְ לִשְׁדֵרָה נְמוּכָה</b> – ועדיין העולם הרוחני שנותר במדרגת החיים הנמוכה – למרות שהוא קמצוץ קטן וגולמי – נותר בעוצמתו וישפיע על המדרגות הגבוהות ממנו. כלומר מדרגות החיים הנמוכות מבססות בעולם את חוקי הטבע הקבועים המקיימים את העולם. ככל שהמדרגה רחוקה יותר מהאור האלוהי – יש בה אומץ ועוז לעמוד איתן על מעמדה המיוחד בלי שתתבטל למה שגדול ממנה. לדוגמה <b>אֵין אֲנִי יוֹדְעִים לְשַׁעֵר אֶת הָעֲרָכִים שֶׁל אִימּוּץ הַחַיִּים וּבְרִיאוּת הָרוּחָנִיּוּת, שֶׁמַּשְׁפִּיעִים עָלֵינוּ בַּעֲלֵי הַחַיִּים הָאִלְּמִים, מִפְּנֵי שִׁתּוּפֵנוּ עִמָּהֶם בַּחַיִּים</b> – בעלי החיים למשל משפיעים הרבה בריאות טבעית על חיי האנושות מעצם החיים המשותפים שלהם עימנו. בהשפעתם של בעלי חיים על האנושות קשה להבחין, אולם <b>כְּבָר נִגְלָה כִּמְעַט לְפָנֵינוּ הַשִּׁתּוּף הַנַּפְשִׁי שֶׁל אִישִׁי הַחֶבְרָה הַלְּאוּמִית, וְלִבְהִירִים יוֹתֵר בְּהַשְׁקָפָתָם, גַּם הָאֲנוּשִׁית בִּכְלָל, אֲבָל הַשִּׁתּוּף הַנִּשְׁמָתִי עִם כְּלָלוּת הַחַי עוֹד נֶעְלָם הוּא, עוֹד לֹא יָעֵז שׁוּם חוֹקֵר נֶפֶשׁ לְהַבִּיעַ אֶת בִּטְחוֹנוֹ בְּצֵרוּף יְדִיעָה זֹאת</b> – קל יותר להבחין שבחברה הלאומית (ובמבט מעמיק יותר גם באנושית) ישנה השפעה נשמתית-הדדית בין אנשים ממדרגות שונות; אמנם, ההשפעה שבין עולם החי לאדם, עדיין לא נחקרה מספיק ואין עליה עדויות ברורות. <b>אָמְנָם בָּאוֹת הַהַצָּעוֹת הָרְחוֹקוֹת, מֵעֵין חֲלוֹמוֹת, לִפְנֵי הַמַּדָּעִים הַמְּדֻיָּקִים לְבַשֵּׂר אֶת הוֹפָעָתָם</b> – אלא שישנו מקור מידע נוסף שאיננו מחקרי – הנבואה ורוח הקודש; אינטואיציה עמוקה זו חודרת לעומק הנפש האנושית ומשם מוציאה תובנות עמוקות בדבר מהות החיבור שבין נפש האדם לנפש הבהמה. <b>יְכוֹלִים אָנוּ כְּבָר לְהִנָּשֵׂא לְאוֹתוֹ הַגֹּבַהּ שֶׁל הַהִתְאַחֲדוּת עִם הַחַי הַכְּלָלִי, וּמִשָּׁם עִם הַהֹוֶיָּה הַצִּמְחָנִית וְהַדּוֹמֶמֶת, עִם תַּמְצִית הַחַיִּים, עִם זִיק הָאוֹר הַחַי שֶׁבָּהֶם, הֵם מַשְׁפִּיעִים עָלֵינוּ וַאֲנַחְנוּ עֲלֵיהֶם</b> – תובנות אלו מרוממות אותנו להבנה עתידית אף יותר שגם בנפש הדומם והצומח קיים יסוד משותף רוחני, ומתוכו יש השפעה הדדית בין המינים השונים של הבריאה. <b>כָּל מַה שֶּׁאָנוּ מְדַבְּרִים מִמּוּסָר וְטוֹב, מֵחִזָּיוֹן וְשִׁירָה, אֵינָם כִּי אִם הַרְחָבוֹת נִיצוֹצוֹת, שֶׁבְּמָקוֹרָן הַכָּמוּס, בַּהַהֹוֶיָּה הָאִלֶּמֶת לְפִרְטֵיהּ, הֵן יוֹתֵר עֲזִיזוֹת, יוֹתֵר חַיּוֹת בְּאִימּוּץ פְּנִימִי, אֲבָל מְצֻמְצָמוֹת וּצְמֵאוֹת לְהַרְחָבָה</b> – בכל מדרגות הבריאה מצוי יסוד רוחני איתן: באדם הוא בא לידי ביטוי באופן הכרתי במוסר ובשאר רוח; ובבעלי חיים קיים יסוד זה באופן נסתר וגולמי שזקוק להרחבה (ומצד שני יש בו יותר עוצמתיות וטבעיות). העיקרון שמדרגות החיים הטבעיות מתעלות באמצעות חיבורן למדרגות החיים הגבוהות ניכרת בכך ש<b>לֹּא רַק עִם עַמֵּי הָאָרֶץ</b> שבנו, היינו <b>הַהֲמוֹן הָרָחָב אָנוּ מִתְיַחֲדִים</b> אלא גם עם מדרגות חיים נמוכות יותר. <b>זֶהוּ כְּבָר עוּבְדָּא מוּחֶשֶׁת, שֶׁרֹב הָאִידֵאָלִים צְרִיכִים הֵם לִהְיוֹת מְשֻׁקִּים מִטַּל הַחַיִּים שֶׁל הַהַטָּבָה הַכְּלָלִית הַהֲמוֹנִית הָרְחָבָה, זִיו הַחַיִּים בָּהּ יַחַד עִם הַקְּבוּצָה כֻּלָּהּ, שֶׁשָּׁם</b> "<b>עִוֵּר וּפִסֵּחַ הָרָה וְיֹלֶדֶת יַחְדָּו</b>" – נתון ברור הוא שהאחדות המדוברת לעיל באה לידי ביטוי בחיי העם. גדולי הרוח, המפליגים בשאיפותיהם אל-על, חייבים להיות מחוברים לרגשות הטבעיים של ההמון, לשאיפות הטבעיות להצלחה חומרית, לרגש רוחני, ללאומיות ומשפחתיות; <b>אֲבָל יוֹתֵר מִזֶּה</b>, השאיפה העתידית היא, כדברי הפסוק: "<b>עִם אַבְנֵי הַשָּׂדֶה בְרִיתֶךָ וְחַיַּת הַשָּׂדֶה הִשְׁלְמָה לָּךְ</b>" – החזון השלם הוא חיבור האדם עם מדרגות החיים כולן חי, צומח ואפילו דומם. 

<b>כֹּחַ הָרוּחַ הַהֲמוֹנִי וְהָאֲצִילִי</b> האינטיליגנציה חושבת שיכולה היא להפרד מעל ההמון, שאז תהיה יותר בריאה ברוחה, יותר אצילה במחשבתה. זוהי טעות יסודית, טעות שאינה מכרת את הצד הבריא שיש בההכרות הטבעיות, בהרגשות הטבעיות, ובחושים הטבעיים, שלא נתתקנו, אבל גם לא נתקלקלו על ידי שום השפעה קולטורית. הצד הבריא של היושר מצוי הוא באנשים גסים יותר ויותר ממה שהוא מצוי במלומדים ומוסריים בעלי מחשבה. יותר מובהקים הם המלומדים בדברים הפרטיים של המוסר, בחוקיו ודקדוקיו, אבל עצם הרגשתו זאת היא מצויה באנשים בריאים טבעיים, שהם הם ההמון, עם הארץ. ולאו דוקא בהרגשת המוסר השרשית עולה הוא ההמון על אנשי הסגולה, גם בהרגשת האמונה, הגדלות האלהית, היופי, החושיות, הכל אשר לחיים בדרך ישרה, בלתי מסוננת על ידי הצינורות המלאים שכר אגמי נפש של הדעת וההחכמה, הוא יותר בריא וטהור בההמון. אמנם לא יוכל ההמון לשמור בעצמו את עצומו וטהרתו, איננו יכול לקשר יפה את מושגיו, גם איננו יודע איך לעמוד בקשרי המלחמה, בעת אשר הכרות והרגשות מתנגדות וסותרות זו את זו נלחמות בנפשו מבפנים או בעולם מבחוץ. לזה צריך הוא לעזרת גדולי התושיה, המישרים לפניו את נתיבות עולמו. אבל כשם שמשפיעים עליו עצה ותושיה, כך הוא משפיע עליהם חיים בריאים. <b>וְהַצַּד הַמְשֻׁתָּף שֶׁל אֲצִילֵי הָרוּחַ עִם הַהֲמוֹן, הוּא הַכֹּחַ הַמְקַיֵּם אֶת שְׁנֵי הַצְּדָדִים עַל מַעֲמָדָם הַיָּפֶה, וּמְשַׁמְּרָם מִכָּל רִקָּבוֹן וְהִתְנַוְּנוּת מוּסָרִית וְחָמְרִית</b>. הנבואה, הבאה מהצינור האלהי, באה דוקא לשם מטרה זו, של איחוד הרוח ההמוני עם הרוח האצילי, המיוחד ליחידי סגולה. הביטויים ההמוניים מתלכדים בה עם המחשבה האידיאלית של עשירי הרוח.קולטורית – תרבותית; הסגולה – המעלה; שכר – יין, ובהקשר שלנו: שפע; אצילי – מרוממי.

<b>הָאִינְטֶלִיגֶנְצְיָה חוֹשֶׁבֶת שֶׁיְּכוֹלָה הִיא לְהִפָּרֵד מֵעַל הַהֲמוֹן, שֶׁאָז תִּהְיֶה יוֹתֵר בְּרִיאָה בְּרוּחָהּ, יוֹתֵר אֲצִילָה בְּמַחְשַׁבְתָּהּ</b> – המשכילים והחוקרים נוטים לזלזל בהמון הרחב. הוא נתפס בעיניהם פרוע, בלתי מוסרי וחסר ערכים, והם מעוניינים להתנתק ממנו.  <b>זוֹהִי טָעוּת יְסוֹדִית, טָעוּת שֶׁאֵינָהּ מַכֶּרֶת אֶת הַצַּד הַבָּרִיא שֶׁיֵּשׁ בְּהַכָּרוֹת הַטִּבְעִיּוֹת, בְּהַרְגָּשׁוֹת הַטִּבְעִיּוֹת, וּבַחוּשִׁים הַטִּבְעִיִּים, שֶׁלֹּא נִתְתַּקְּנוּ, אֲבָל גַּם לֹא נִתְקַלְקְלוּ עַל יְדֵי שׁוּם הַשְׁפָּעָה קוּלְטוּרִית</b> – ה"משכילים" טועים בכך טעות מרה. בהמון, דווקא בגלל שאינו מפולסף ומתורבת, ישנה בריאות טבעית פשוטה שהאליטה האינטלקטואלית חייבת להיות מושפעת ממנה. <b>הַצַּד הַבָּרִיא שֶׁל הַיֹּשֶׁר מָצוּי הוּא בַּאֲנָשִׁים גַּסִּים יוֹתֵר וְיוֹתֵר מִמַּה שֶּׁהוּא מָצוּי בִּמְלוּמָּדִים וּמוּסָרִיִּים בַּעֲלֵי מַחְשָׁבָה</b> – יש צד שבו אנו מוצאים עוצמה של חסד, רצון טוב, חפץ הולדה ואופטימיות, דווקא אצל אנשים שלא למדו והשכילו. כיצד ניתן להסביר זאת? <b>יוֹתֵר מֻבְהָקִים הֵם הַמְּלוּמָּדִים בַּדְּבָרִים הַפְּרָטִיִּים שֶׁל הַמּוּסָר, בְּחֻקָּיו וְדִקְדּוּקָיו, אֲבָל עֶצֶם הַרְגָּשָׁתוֹ זֹאת הִיא מְצוּיָה בַּאֲנָשִׁים בְּרִיאִים טִבְעִיִּים, שֶׁהֵם הֵם הַהֲמוֹן, עַם הָאָרֶץ</b> – המשכילים מצליחים להתנתק מרגשותיהם הטבעיים, לנתח את החיים באופן שכלי  ולרדת לפרטי הדברים. לתכונה יש יתרון אך גם חיסרון: הם יודעים לתאר היטב את סוגי המוסר ויתרונותיהם השונים אך האינטואיציה הטבעית של הרצון לטוב חלשה אצלם. <b>וְלָאו דַּוְקָא בְּהַרְגָּשַׁת הַמּוּסָר הַשָּׁרְשִׁית עוֹלֶה הוּא הַהֲמוֹן עַל אַנְשֵׁי הַסְּגֻלָּה, גַּם בְּהַרְגָּשַׁת הָאֱמוּנָה, הַגַּדְלוּת הָאֱלֹהִית, הַיֹּפִי, הַחוּשִׁיּוּת, הַכֹּל אֲשֶׁר לְחַיִּים בְּדֶרֶךְ יְשָׁרָה, בִּלְתִּי מְסֻנֶּנֶת עַל יְדֵי הַצִּנּוֹרוֹת הַמְּלֵאִים שֶׁכֶר אֲגַמֵּי נֶפֶשׁ שֶׁל הַדַּעַת וְהַחָכְמָה, הוּא יוֹתֵר בָּרִיא וְטָהוֹר בַּהֲמוֹן</b> – גם ביחס של האדם אל הנשגב ביותר, אל השלמות האלוהית אנו מוצאים יתרונות בהמון הרחב: המשכיל יכול לתאר ולהתפלסף אך לדלג על הדבקות והצימאון לאלוהים. היחס הכללי אל החיים נכון ומאוזן יותר דווקא בקרב האנשים הפשוטים שהחכמה והדעת לא סיננו את שפע החיים שלהם: ברגשות אמונה, בחוש אסתטי ובעוצמה מעשית. <b>אָמְנָם לֹא יוּכַל הַהֲמוֹן לִשְׁמוֹר בְּעַצְמוֹ אֶת עָצְמוֹ וְטָהֳרָתוֹ, אֵינֶנּוּ יָכוֹל לְקַשֵּׁר יָפֶה אֶת מוּשָׂגָיו, גַּם אֵינֶנּוּ יוֹדֵעַ אֵיךְ לַעֲמֹד בְּקִשְׁרֵי הַמִּלְחָמָה, בְּעֵת אֲשֶׁר הַכָּרוֹת וְהַרְגָּשׁוֹת מִתְנַגְּדוֹת וְסוֹתְרוֹת זוֹ אֶת זוֹ נִלְחָמוֹת בְּנַפְשׁוֹ מִבִּפְנִים אוֹ בָּעוֹלָם מִבַּחוּץ</b> – כמובן שגם זרימה טבעית של החיים עלולה להביא את האדם לנפילות מוסריות רבות. החיבור בין הרגשות השונים שמתפרצים בחייו של ההמון איננו מבורר היטב וכאשר הוא נקלע בין רגשות סותרים ומורכבות הוא עלול להגיב בקיצוניות; <b>לָזֶה צָרִיךְ הוּא לְעֶזְרַת גְּדוֹלֵי הַתּוּשִׁיָּה, הַמְּיַשְּׁרִים לְפָנָיו אֶת נְתִיבוֹת עוֹלָמוֹ</b> – לשם כך צריך את ה"משכיל" שיודע לנתח היטב את המורכבות האנושית, את הטוב והיפה בכל מידה ועניין. <b>אֲבָל כְּשֵׁם שֶׁמַּשְׁפִּיעִים עָלָיו עֵצָה וְתוּשִׁיָּה, כָּךְ הוּא מַשְׁפִּיעַ עֲלֵיהֶם חַיִּים בְּרִיאִים</b> – ההשפעה היא הדדית. גם המשכיל וגם האדם הפשוט מקבלים זה מזה. <b>וְהַצַּד הַמְשֻׁתָּף שֶׁל אֲצִילֵי הָרוּחַ עִם הַהֲמוֹן, הוּא הַכֹּחַ הַמְקַיֵּם אֶת שְׁנֵי הַצְּדָדִים עַל מַעֲמָדָם הַיָּפֶה, וּמְשַׁמְּרָם מִכָּל רִקָּבוֹן וְהִתְנַוְּנוּת מוּסָרִית וְחָמְרִית</b> 

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים– כשישנה השלמה הדדית הרי שהחיים מקבלים עוצמה וטהרה גם יחד, פשטות והבנה מורכבת של המציאות. <b>הַנְּבוּאָה,</b> <b>הַבָּאָה</b> <b>מֵהַצִּינּוֹר</b> <b>הָאֱלֹהִי,</b> <b>בָּאָה</b> <b>דּוּקָא</b> <b>לְשֵׁם</b> <b>מַטָּרָה</b> <b>זוֹ,</b> <b>שֶׁל</b> <b>אִחוּד</b> <b>הָרוּחַ</b> <b>הַהֲמוֹנִי</b> <b>עִם</b> <b>הָרוּחַ</b> <b>הָאֲצִילִי,</b> <b>הַמְּיֻחָד</b> <b>לִיחִידֵי</b> <b>סְגֻלָּה.</b> <b>הַבִּטּוּיִים</b> <b>הַהֲמוֹנִיִּים</b> <b>מִתְלַכְּדִים</b> <b>בָּהּ</b> <b>עִם</b> <b>הַמַּחֲשָׁבָה</b> <b>הָאִידֵאָלִית</b> <b>שֶׁל</b> <b>עֲשִׁירֵי</b> <b>הָרוּחַ</b> – בנבואה אנו מוצאים מיזוג מופלא של שני הצדדים הללו: מצד אחד, הנביא מתעלה למחשבות נישאות שרק גדולי הפילוסופים והמעמיקים עוסקים בהן; ומצד שני הוא מלא בלהט ומתבטא בדימויים מוחשיים בצורה המונית ופשוטה, עד שכל אדם מתמלא מעוצמה נפלאה זו.

<b>כִּטְרוּחַ</b> <b>הַחַיִּים</b> <b>וְהָרָצוֹןאחדות</b> ההויה מתגברת בתוכן ההכרה האידיאלית, כל מה שהיא מתעלה. רואה איש הרוח את החיים במלא היקום, רואה את הכח העטוף בכל אשר ישאב ממנו חיים לנפשו, ובכל אשר כל החיים חיים ישאפו. החיים כמוסים הם ביסודות ההזנה, כמוסים במעמקי ארץ, יוצאים על ידי הצמיחה והגידול אל הגילוי, באים בתור מזון, מתאחדים עם בשר האדם ורוחו, מתגלה בהם התכונה הרוחנית, <b>עֱזוּז</b> החיים, החופש והאור. מי יאמר לנו שיש פירוד, מי יאמין להרגל ולדמיון הצר, שאין עילוי הנשמה עילוי הכל, מי יבהל מפני מרחבי מקום, מפני כתלים <b>חוֹצְצִים.</b> הרוח הגדול <b>הַשּׁוֹכֵן</b> <b>בִּשְׁמֵי</b> <b>שְׁמֵי</b> <b>עֹז,</b> בהיכל הצדק והבינה, הוא נותן עז וגבורה, הוא העז והגבורה, הוא נותן חיים, והוא החיים וחיי החיים. הרצון מתפתח על ידי עז הכח, הכח בא לידי <b>גְּמָרוֹ</b> ברצון. שכלול הרצון לצד הטוב, הרי הוא <b>סוֹכֵם</b> בקרבו את כל מלא החיים הכלולים במרחבי <b>הַהֲוָיָה.</b> חוזר הוא הרצון ומפזר את הטוב על הכל, מתפשט הוא <b>הַחֵפֶץ</b> של הטוב, הולך הוא ומזריח את אורו בחזרה ביותר <b>עִלּוּי,</b> על כל המקומות אשר נוטל משם עז החיים. והחיים, ההם כלים בגבול מה שאנו קורים חיים, הלא הולכים הם ומתפשטים, הטוב שבהם לא <b>כָּלָה</b> ולא <b>יִכְלֶה,</b> לא ידע קצב <b>לְעִלּוּיָיו</b> <b>וְהִתְפַּשְּׁטוּתוֹ,</b> <b>לְיָפְיוֹ</b> <b>וְעָצְמוֹ.</b> כל תכונה של יושר, של מוסר, של קדושה, של גבורה ותפארת, הנה הם גילויי החיים של מילוי <b>הַהֲוָיָה,</b> שהם באים <b>לְמָעוּזָם</b> בתור כלים, שהרצון הטוב עושה בהם את חפצו. הרצון הטוב, כשהוא מתגבר בעת שאיבת החיים, נותן הוא גרעיני האור, ההולכים ורבים, בהתחברם עם הכח החיצוני. הרצון <b>הַחָפְשִׁי,</b> המואר מהשכל העליון, הוא התמצית של <b>הַהֲוָיָה,</b> המתגלה <b>בִּפְנִימִיּוּתָהּ.</b> וזאת היא נשמת אדם הראשון, בכל <b>מִלּוּאָה.העטוף</b> – הסובב; <b>כְּמוּסִים</b> – נסתרים; <b>עָזוּז</b> – עוצמת; <b>חוֹצְצִים</b> – מפסיקים; <b>בִּשְׁמֵי</b> <b>שְׁמֵי</b> <b>עֹז</b> – באינסופיות החזקה; <b>גְּמָרוֹ</b> – סיומו; <b>הַהֲוָיָה</b> – המציאות; <b>הַחֵפֶץ</b> – הרצון; <b>סוֹכֵם</b> – מסכם; <b>עִלּוּי</b> – התעלות; <b>כָּלָה</b> – הסתיים; <b>לְמָעוּזָם</b> – לחוזקם.

<b>אחדות</b> <b>הַהֲוָיָה</b> <b>מִתְגַּבֶּרֶת</b> <b>בְּתוֹכֶן</b> <b>הַהַכָּרָה</b> <b>הָאִידֵאָלִית,</b> <b>כָּל</b> <b>מַה</b> <b>שֶׁהִיא</b> <b>מִתְעַלֶּה</b> <b>רוֹאֶה</b> <b>אִישׁ</b> <b>הָרוּחַ</b> <b>אֶת</b> <b>הַחַיִּים</b> <b>בְּמִלֹּא</b> <b>הַיְּקוּם,</b> <b>רוֹאֶה</b> <b>אֶת</b> <b>הַכֹּחַ</b> <b>הָעָטוּף</b> <b>בְּכָל</b> <b>אֲשֶׁר</b> <b>יִשְׁאַב</b> <b>מִמֶּנּוּ</b> <b>חַיִּים</b> <b>לְנַפְשׁוֹ,</b> <b>וּבְכָל</b> <b>אֲשֶׁר</b> <b>כָּל</b> <b>הַחַיִּים</b> <b>חַיִּים</b> <b>יִשְׁאֲפוּ</b> – ככל שהאדם נותן לעולם הרוח, למציאות הערכית, מקום משמעותי יותר בחייו ובעולם, כך הוא גם מסוגל לחשוף את הכוח הפנימי הסובב והמניע את החיים כולם ולהכיר באחדות שבמציאות. <b>הַחַיִּים</b> <b>כְּמוּסִים</b> <b>הֵם</b> <b>בְּיְסוֹדוֹת</b> <b>הַהֲזָנָה,</b> <b>כְּמוּסִים</b> <b>בְּמַעֲמַקֵּי</b> <b>אֶרֶץ,</b> <b>יוֹצְאִים</b> <b>עַל</b> <b>יְדֵי</b> <b>הַצְּמִיחָה</b> <b>וְהַגִּדּוּל</b> <b>אֶל</b> <b>הַגִּלּוּי,</b> <b>בָּאִים</b> <b>בְּתוֹר</b> <b>מָזוֹן,</b> <b>מִתְאַחֲדִים</b> <b>עִם</b> <b>בְּשַׂר</b> <b>הָאָדָם</b> <b>וְרוּחוֹ,</b> <b>מִתְגַּלֶּה</b> <b>בָּהֶם</b> <b>הַתְּכוּנָה</b> <b>הָרוּחָנִית,</b> <b>עֱזוּז</b> <b>הַחַיִּים,</b> <b>הַחֹפֶשׁ</b> <b>וְהָאוֹר</b> – הכוח האלוהי המניע את האנרגיה ואת יסודות הקיום, מתגלה בדומם בצורה טבעית וקבועה; בצומח נחשף בו גם כוח של גדילה והזנה; ובאדם הגילוי האלוהי כבר מתגלה בצורה של מוסר ובחירה. <b>מִי</b> <b>יֹאמַר</b> <b>לָנוּ</b> <b>שֶׁיֵּשׁ</b> <b>פֵּירוּד?</b> <b>מִי</b> <b>יַאֲמִין</b> <b>לְהֶרְגֵּל</b> <b>וּלְדִמְיוֹן</b> <b>הַצַּר,</b> <b>שֶׁאֵין</b> <b>עִלּוּי</b> <b>הַנְּשָׁמָה</b> <b>עִלּוּי</b> <b>הַכֹּל?</b> <b>מִי</b> <b>יִבָּהֵל</b> <b>מִפְּנֵי</b> <b>מֶרְחֲבֵי</b> <b>מָקוֹם,</b> <b>מִפְּנֵי</b> <b>כְּתָלִים</b> <b>חוֹצְצִים?</b> – אין להתבונן על המציאות רק כפי מה שנראה בצורה שטחית. אותו הכוח הרוחני המניע את החלקיקים הקטנים ביותר שבחומר הוא המניע את האדם והעולם כולו; אין פירוד וחילוק במציאות. <b>הָרוּחַ</b> <b>הַגָּדוֹל</b> <b>הַשּׁוֹכֵן</b> <b>בִּשְׁמֵי</b> <b>שְׁמֵי</b> <b>עֹז,</b> <b>בְּהֵיכַל</b> <b>הַצֶּדֶק</b> <b>וְהַבִּינָה,</b> <b>הוּא</b> <b>נוֹתֵן</b> <b>עֹז</b> <b>וּגְבוּרָה,</b> <b>הוּא</b> <b>הָעֹז</b> <b>וְהַגְּבוּרָה,</b> <b>הוּא</b> <b>נוֹתֵן</b> <b>חַיִּים,</b> <b>וְהוּא</b> <b>הַחַיִּים</b> <b>וְחַיֵּי</b> <b>הַחַיִּים.</b> <b>הָרָצוֹן</b> <b>מִתְפַּתֵּחַ</b> <b>עַל</b> <b>יְדֵי</b> <b>עֹז</b> <b>הַכֹּחַ,</b> <b>הַכֹּחַ</b> <b>בָּא</b> <b>לִידֵי</b> <b>גְמָרוֹ</b> <b>בְרָצוֹן</b> – הרצון האלוהי, הנשגב מכל, הוא המחולל את החיים שבכל היש; ככל שהאדם מתמלא ברצון טוב, בשאיפות ישירות, הרי שהרצון האלוהי המתגלה במציאות כולה מתעלה; <b>שִׁכְלוּל</b> <b>הָרָצוֹן</b> <b>לַצַּד</b> <b>הַטּוֹב,</b> <b>הֲרֵי</b> <b>הוּא</b> <b>סוֹכֵם</b> <b>בְּקִרְבּוֹ</b> <b>אֶת</b> <b>כָּל</b> <b>מְלֹא</b> <b>הַחַיִּים</b> <b>הַכְּלוּלִים</b> <b>בְּמֶרְחֲבֵי</b> <b>הַהֲוָיָה</b> – האדם שמשכלל את רצונו אוסף אליו את הטוב המפוזר במציאות ומרכז אותו בחייו. <b>חוֹזֵר</b> <b>הוּא</b> <b>הָרָצוֹן</b> <b>וּמְפַזֵּר</b> <b>אֶת</b> <b>הַטּוֹב</b> <b>עַל</b> <b>הַכֹּל,</b> <b>מִתְפַּשֵּׁט</b> <b>הוּא</b> <b>הַחֵפֶץ</b> <b>שֶׁל</b> <b>הַטּוֹב,</b> <b>הוֹלֵךְ</b> <b>הוּא</b> <b>וּמַזְרִיחַ</b> <b>אֶת</b> <b>אוֹרוֹ</b> <b>בַּחֲזָרָה</b> <b>בְּיוֹתֵר</b> <b>עִלּוּי,</b> <b>עַל</b> <b>כָּל</b> <b>הַמְּקוֹמוֹת</b> <b>אֲשֶׁר</b> <b>נוֹטֵל</b> <b>מִשָּׁם</b> <b>עֹז</b> <b>הַחַיִּים</b> – מתוך כינוס הרצון הטוב באדם הוא הולך ומהדהד חזרה בכל המציאות ביתר שאת; הוא מעניק לכל בריה ויצור שנחלשו רצון טוב יותר. <b>וְהַחַיִּים,</b> <b>הֲהֵם</b> <b>כְּלִים</b> <b>בִּגְבוּל</b> <b>מַה</b> <b>שֶׁאָנוּ</b> <b>קוֹרִים</b> <b>חַיִּים?</b> <b>הֲלֹא</b> <b>הוֹלְכִים</b> <b>הֵם</b> <b>וּמִתְפַּשְּׁטִים,</b> <b>הַטּוֹב</b> <b>שֶׁבָּהֶם</b> <b>לֹא</b> <b>כָלָה</b> <b>וְלֹא</b> <b>יִכְלֶה,</b> <b>לֹא</b> <b>יָדַע</b> <b>קֵצֶב</b> <b>לְעִלּוּיָיו</b> <b>וְהִתְפַּשְּׁטוּתוֹ,</b> <b>לְיָפְיוֹ</b> <b>וְעָצְמוֹ</b> – על פי הבנה עמוקה זו אין להגביל את החיים בשום תחום; מכיוון שבכל דבר קיים רצון אלוהי, הרי שהכל הולך ומתעלה לאין קץ. <b>כָּל</b> <b>תְּכוּנָה</b> <b>שֶׁל</b> <b>יֹשֶׁר,</b> <b>שֶׁל</b> <b>מוּסָר,</b> <b>שֶׁל</b> <b>קְדֻשָּׁה,</b> <b>שֶׁל</b> <b>גְּבוּרָה</b> <b>וְתִפְאֶרֶת,</b> <b>הִנֵּה</b> <b>הֵם</b> <b>גִּלּוּיֵי</b> <b>הַחַיִּים</b> <b>שֶׁל</b> <b>מִלּוּי</b> <b>הַהֲוָיָה,</b> <b>שֶׁהֵם</b> <b>בָּאִים</b> <b>לְמָעוּזָם</b> <b>בְּתוֹר</b> <b>כֵּלִים,</b> <b>שֶׁהָרָצוֹן</b> <b>הַטּוֹב</b> <b>עוֹשֶׂה</b> <b>בָּהֶם</b> <b>אֶת</b> <b>חֶפְצוֹ</b> – כל מידה טובה היא ביטוי של חיים אלוהיים, והמידות הטובות משמשות ככלים להופעת הרצון האלוהי בעולם. <b>הָרָצוֹן</b> <b>הַטּוֹב,</b> <b>כְּשֶׁהוּא</b> <b>מִתְגַּבֵּר</b> <b>בְּעֵת</b> <b>שְׁאִיבַת</b> <b>הַחַיִּים,</b> <b>נוֹתֵן</b> <b>הוּא</b> <b>גַּרְעִינֵי</b> <b>הָאוֹר,</b> <b>הַהוֹלְכִים</b> <b>וְרַבִּים,</b> <b>בְּהִתְחַבְּרָם</b> <b>עִם</b> <b>הַכֹּחַ</b> <b>הַחִיצוֹנִי</b> – כשהאדם מתעמק ברצון הטוב שבקרבו הוא כביכול שואב לתוכו את כל מאורעות חייו למקום מרכזי אחד. התעלות זו מזככת את חייו ומעניקה להם שפע של טוב וחסד. <b>הָרָצוֹן</b> <b>הַחָפְשִׁי,</b> <b>הַמֵּאוֹר</b> <b>מֵהַשֵּׂכֶל</b> <b>הָעֶלְיוֹן,</b> <b>הוּא</b> <b>הַתַּמְצִית</b> <b>שֶׁל</b> <b>הַהֲוָיָה,</b> <b>הַמִּתְגַּלֶּה</b> <b>בִּפְנִימִיּוּתָהּ.</b> <b>וְזֹאת</b> <b>הִיא</b> <b>נִשְׁמַת</b> <b>אָדָם</b> <b>הָרִאשׁוֹן,</b> <b>בְּכָל</b> <b>מִלּוּאָה</b> – הרצון העליון, המדובר לעיל, הוא מרכז את חיי האדם והעולם בכלל. מדרגה זו התגלתה בנשמתו המופלאה של האדם הראשון שנברא בצלם אלוהים, הוא חי את הרצון האלוהי לטוב בכל צדדי חייו ומתוך כך השפיע  על כל מרחבי החיים.

<b>לְהָרָצוֹן</b> <b>הַגָּלוּי</b> <b>וְהַנִּסְתָּרִישׁ</b> רצון גלוי בתוכיות הנפש, רצון הלב, ויש רצון מסותר בכללות הגוף. הרצון שבלב כשהוא מתגלה לטובה, בהארתו מוציא מן הכח אל הפועל את הרצון המסותר שבכללות החיים, וכאן נעשה מזיגה רוחנית נפלאה ויצירה גדולה. ואור זה הולך וממשיך עליו את האור הטוב, את החיים הקדושים שבכללות <b>הַהֲוָיָה,</b> שהנם מלאים שאיפת קודש לנועם העליון של אור ד' בעולמו, אור השכינה, נשמת העולמים, הוד <b>הָאִידֵאָלִיּוּת</b> <b>הָאֱלֹהִית</b> החיה בכל. "ברוך כבוד ד' ממקומו" (יחזקאל ג, יב). כח החיים הקדוש האצור ברצון <b>הַחָפְשִׁי</b> שלנו, כשהוא מתעלה בהוד נצח קדשו, הרי הוא מוסיף אומץ גדול לעושר הרצון <b>שֶׁבַּהֲוָיָה</b> כולה. והעולמים כולם בתור חטיבה רצונית מלאה חיים מתעלים הם, <b>וְהָעוֹלָמִיּוּת</b> כולה בזיוה האלהי היא מתעלה, ומאור <b>הָאִידֵאָלִיּוּת</b> הכללית, של <b>הַתִּפְאֶרֶת</b> <b>הָאֱלֹהִית,</b> שופע אור חדש, של חיים חדשים, להופיע נשמות חדשות, מלאות אונים, להושיע לכל כושלים, ולעודד כל נדכאים "לשום שפלים למרום <b>וְקֹדְרִים</b> שגבו ישע" (איוב ה, יא).<b>מסותר</b> – נסתר; <b>מְזִיגָה</b>
– אחדות;<b> הָאָצוּר </b>– הטמון;<b> חֲטִיבָה </b>– יחידה;<b> בְּזִיוָהּ </b>– באורה;<b> אוֹנִים </b>– כוח.

<b>יֵשׁ רָצוֹן גָּלוּי בְּתוֹכִיּוּת הַנֶּפֶשׁ, רָצוֹן הַלֵּב, וְיֵשׁ רָצוֹן מְסֻתָּר בִּכְלָלוּת הַגּוּף </b>– אנו מזהים שלאדם יש רצונות גלויים בממד הנפשי והרוחני; ולעומת זאת אנו גם יודעים שקיים גם רצון, נסתר אמנם, בממד החומרי (היינו גם כוחות הגוף 'מעוניינים' להתעלות).<b> הָרָצוֹן שֶׁבַּלֵּב כְּשֶׁהוּא מִתְגַּלֶּה לְטוֹבָה, בְּהַאֲרָתוֹ מוֹצִיא מִן הַכֹּחַ אֶל הַפֹּעַל אֶת הָרָצוֹן הַמְּסֻתָּר שֶׁבִּכְלָלוּת הַחַיִּים, וְכָאן נַעֲשֶׂה מְזִיגָה רוּחָנִית נִפְלָאָה וִיצִירָה גְּדוֹלָה </b>– בעת שאדם בוחר במעשים טובים וראויים הוא חושף את עולמו הרוחני, את רצונו הנפשי הגלוי, ובכך הוא גם מעורר את הרצון הנסתר שבגוף (היינו בעת שאדם רוצה משהו מוסרי אזי גם האינסטינקטים הגופניים שלו מתחדדים). <b>וְאוֹר זֶה הוֹלֵךְ וּמַמְשִׁיךְ עָלָיו אֶת הָאוֹר הַטּוֹב, אֶת הַחַיִּים הַקְּדוֹשִׁים שֶׁבִּכְלָלוּת הַהֲוָיָה, שֶׁהֵנָּם מְלֵאִים שְׁאִיפַת קֹדֶשׁ לְנֹעַם הָעֶלְיוֹן שֶׁל אוֹר ד' בְּעוֹלָמוֹ, אוֹר הַשְּׁכִינָה, נִשְׁמַת הָעוֹלָמִים, הוֹד הָאִידֵיאָלִיּוּת הָאֱלֹהִית הַחַיָּה בְּכֹל </b>– על ידי שאדם חושף את הרצון הטוב בעומק חייו הוא מסוגל להתחבר לטוב הכללי שבכל העולם. הוא מתחבר לשאיפה הכללית של המציאות להתקדם ולהתעלות עד אין קץ, למקור הכל, לרוממות הרצון האלוהי; כדברי הנביא: "<b>בָּרוּךְ כְּבוֹד ד' מִמְּקוֹמוֹ</b>" – על ידי התעלות האדם והעולם חודר הרצון האלוהי לכל מקום במציאות. <b>כֹּחַ הַחַיִּים הַקָּדוֹשׁ הָאָצוּר בְּרָצוֹן הַחָפְשִׁי שֶׁלָּנוּ, כְּשֶׁהוּא מִתְעַלֶּה בְּהוֹד נֵצַח קָדְשׁוֹ, הֲרֵי הוּא מוֹסִיף אֹמֶץ גָּדוֹל לְעֹשֶׁר הָרָצוֹן שֶׁבַּהֲוָיָה כֻּלָּהּ וְהָעוֹלָמִים כֻּלָּם בְּתוֹר חֲטִיבָה רְצוֹנִית מְלֵאָה חַיִּים מִתְעַלִּים הֵם, וְהָעוֹלָמִיּוּת כֻּלָּהּ בְּזִיוָהּ הָאֱלֹהִי הִיא מִתְעַלָּה </b>– כשאדם בוחר בבחירה חופשית להתעלות מבחינה מוסרית, הרי הוא מוסיף רצון טוב וקדושה במציאות כולה שהופכת ליחידה אחת של התעלות אלוהית;<b> וּמֵאוֹר הָאִידֵיאָלִיּוּת הַכְּלָלִית, שֶׁל הַתִּפְאֶרֶת הָאֱלֹהִית, שׁוֹפֵעַ אוֹר חָדָשׁ, שֶׁל חַיִּים חֲדָשִׁים, לְהוֹפִיעַ נְשָׁמוֹת חֲדָשׁוֹת, מְלֵאוֹת אוֹנִים, לְהוֹשִׁיעַ לְכָל כּוֹשְׁלִים, וּלְעוֹדֵד כָּל נִדְכָּאִים </b>– וממדרגה זו של פאר והדר אלוהיים מתחדשים לעולמים כולם ומתקנים את כל החסרונות שבמציאות; כדברי הפסוק: "<b>לָשׂוּם שְׁפָלִים לְמָרוֹם וְקֹדְרִים שָׂגְבוּ יֶשַׁע</b>" – להרים את השפלים למרום, ולהושיע את הקודרים מעצב. 

<b>שבהויה</b> – שבמציאות;<b> בדצח"מ</b>- בדומם, צומח, חי, מדבר;<b> להיקף </b>– למרחב;<b> משביעים </b>– מזינים;<b> עדנת </b>– עדינות;<b> מסתגל </b>– מתרגל;<b> שפעת </b>– שפע;<b> למישרים </b>– באופן ישר;<b> מסומנת </b>– מדויקת.

<b>מַכִּירִים אָנוּ אֶת רְצוֹן הָעוֹלָם, הַמַּדְרֵגָה הַמִּתְגַּלָּה בְּתוֹר נֶפֶשׁ הַחַיִּים שֶׁבַּהֲוָיָה, בְּתוֹר רָצוֹן פּוֹעֵל וְשׁוֹאֵף, שֶׁסְּעִיפָיו מִתְגַּלִּים בְּכֹל, בְּדְצַח"מ, בְּכָל פְּרָטִים וּפְרָטֵי פְּרָטִים, וּבִכְלָלֵי כְּלָלִים </b>– אנו מזהים שישנו כוח אלוהי ("רצון העולם") שמתגלה בתור נשמת המציאות שפועמת בכל מדרגות החיים – דומם, צומח, חי ומדבר – והוא מתגלה הן ברמה העקרונית והן בפרטים;<b> הוֹלְכִים אָנוּ עִמּוֹ לְהֶיקֵּף כְּלָלוּתוֹ, בָּאִים אָנוּ לִידֵי הַחְלָטָה, שֶׁמַּגָּמָה יֵשׁ לְרָצוֹן זֶה לְהִתְעַלּוֹת </b>– כשנסקור את המהלך ההיסטורי של הכוח הזה, נוכל להבחין שהוא למעשה הדחף להתקדם, להתרבות ולהשתפר. <b>מִתְעַלֶּה הוּא עַל יְדֵי מַה שֶּׁגִּלּוּיָו הַפְּרָטִיִּים מִתְעַלִּים, נִשְׁמַתְהֵין דְּצַדִּיקַיָּא מַשְׁבִּיעִים אוֹתוֹ רָצוֹן, צִנּוֹרוֹתָיו מִתְפַּתְּחִים, וְשֶׁפַע עֶדְנַת רְצוֹנוֹ מֵזִיל כָּל טוֹב, חַיִּים שָׁלוֹם וְעֶדְנִים </b>– הצדיק מסוגל במעשיו לפתח ולזכך את הרצון האלוהי המופיע בבריאה. בבחירתו הטובה הוא מתחבר אל רצון ה' ובכך הרצון הטבעי הזורם במציאות מקבל שפע של טוב אין סופי ויושר. <b>וּמִזִּרְמֵי רָצוֹן וּבְרָכָה הַלָּלוּ מִסְתַּגֵּל הָרָצוֹן הַכְּלָלִי לְקַבֵּל מֵחֵפֶץ עֶלְיוֹן, מֵאוֹר רָצוֹן וְעֹז הָעוֹלֶה לְמַעְלָה, הַגָּבוֹהַּ וּמִתְנַשֵּׂא מִמֶּנּוּ, הַמַּקִּיף אֶת הָעוֹלָמִים הָאִידֵיאָלִים, בְּכָל מִלּוּאֵיהֶם, שִׁפְעַת שָׂשׂוֹן וּבִרְכַּת עוֹלָמִים </b>– הצדיקים יוצרים חיבור והשקה בין הרצון האלוהי האין סופי לרצון האלוהי המתגלה בפועל ומחולל כאמור את חיי הטבע; והכל הולך ומתמלא בשפע של ברכה ועדינות. <b>וְהָעוֹלָם מִתְבַּסֵּס, וְכָל רַעְיוֹן וְכָל מַעֲשֶׂה מִתְבָּרֵךְ, וְהַבְּרָכָה מְסַגֶּלֶת אֶת הַמַּחְשָׁבוֹת לְקַבֵּל רִשְׁמֵי הַגֹּדֶל, בְּלֹא תַּעֲרוֹבוֹת דִּמְיוֹנֵי כָזָב, בְּלֹא חֻלְשָׁה שֶׁל סְפֵקוֹת, וּבְלֹא גֶּרֶם שֶׁל הֶיזֵּק, וְהַכֹּל הוֹלֵךְ לְמֵישָׁרִים – </b>
הטוב שבמציאות מתחזק קודם כל בחיי האדם: התרבות נעשית יציבה ועדינה יותר; המחשבות והמעשים מתיישרים ללא שקרים, ספקנות ונזקים. <b>וְצַדִּיקִים שְׂמֵחִים לִפְנֵי אֱלֹהִים, עוֹשִׂים אֶת עֲבוֹדַת הַקֹּדֶשׁ, שֶׁל חָכְמָה וְדַעַת, שֶׁל מוּסָר וָצֶדֶק, שֶׁל סִגּוּל אֶל קֹדֶשׁ, אֶל גְּבוּרָה וְהוֹד, בְּהַכָּרָה בְּרוּרָה, בְּמַטָּרָה מְסֻמֶּנֶת</b> – הצדיקים מודעים לאחריות הגדולה של מעשיהם, לפעולתם האדירה והמדויקת לגרום למציאות להתרגל ולספוג את הקודש. <b>וְרוּחָא דִּמְלַכָּא מְשִׁיחָא הוֹלֵךְ וּפוֹעֵם בָּעוֹלָם</b> – וזהו "רוחו של המשיח", היינו ההטבה של המציאות שהולכת ומתגלה בעולם; על כך נאמר: "<b>קוֹל דּוֹדִי הִנֵּה זֶה בָּא מְדַלֵּג עַל הֶהָרִים מְקַפֵּץ עַל הַגְּבָעוֹת</b>" – קול התיקון השלם, קולו של ריבונו של עולם הולך ומתגלה בכל דור ודור על פי מעשיהם של הצדיקים.

<b>לִבְיְסוֹד עוֹלָם</b> הרצון העולמי, המחולל את החפצים כולם, המשביע לכל חי רצון, הממלא כל נשמה בטל חיים, הגואל משחת את כל החיים, המקבל שפעת אור מכל המקורות העליונים מזילי החיים, ומופיע על כל אור וחיים, המרעיף טל חיים על התכונה העולמית כולה, על תבנית כל, הוא יסוד עולם, צדיק עליון, עמו אור זרוע ושמחת ישרי לב. בהופיעו בכל הדר כבודו, בתכונה ההויית של העולמים כולם, בצורתם הכללית המאחדת כל, אין קץ לששון, ואין תכלית לשמחת לב ועונג נפש, אשר ימלאו חדרי חדרים של כל עולמי עד, מרום עזם, מגדולת גדלם, עד שפל חולשתם וקטנות קטנם. "אשרי אדם עז לו בך" (תהילים פד, ו), אשרי שותה ממעיני עדניך, בלכתו בדרך צדיקים, ובהדבקו באור תורה, בזיו חכמה ויפעת צדק ומשרים, לכונן ולבנות, ליסד ולשכלל, פאר כל צבי, והדר כל צניף תפארה.בטל – ברעננות; <b>משחת</b> – מהשחתה, מהריסה; <b>שפעת</b> – שפע; <b>ההויית</b> – המציאותית, הריאלית; <b>תכלית</b> – סוף; <b>מרום עזם</b> – בגובה עוצמתם; <b>שפל</b> – תחתית; <b>צניף תפארה</b> – כתר מפואר.

<b>הָרָצוֹן הָעוֹלָמִי, הַמְּחוֹלֵל אֶת הַחֲפָצִים כֻּלָּם, הַמַּשְׂבִּיעַ לְכָל חַי רָצוֹן, הַמְמַלֵּא כָּל נְשָׁמָה בְּטַל חַיִּים, הַגּוֹאֵל מִשַּׁחַת אֶת כָּל הַחַיִּים, הַמְּקַבֵּל שִׁפְעַת אוֹר מִכָּל הַמְּקוֹרוֹת הָעֶלְיוֹנִים מַזִּילֵי הַחַיִּים, וּמוֹפִיעַ עַל כָּל אוֹר וְחַיִּים, הַמַּרְעִיף טַל חַיִּים עַל הַתְּכוּנָה הָעוֹלָמִית כֻּלָּהּ, עַל תַּבְנִית כֹּל</b> – קיים רצון עמוק שדוחף ויוצר את הרצונות כולם, הממלא אותנו ברעננות של חיים, שמחלץ אותנו מהרס; שמקבל שפע אינסופי מהאלוהות, ומשפיע שפע של ברכה על פרט ופרט בעולם; ו<b>הוּא</b> נקרא בלשון חכמים "<b>יְסוֹד עוֹלָם</b>" – בסיס המציאות, או "<b>צַדִּיק עֶלְיוֹן</b>" – כביכול הוא יישות של צדיקות מופשטת, ש<b>עִמּוֹ אוֹר זָרוּעַ וְשִׂמְחַת יִשְׁרֵי לֵב</b> – הוא יסוד הטוב והשמחה של ישרי הלב שבעולם. <b>בְּהוֹפִיעוֹ בְּכָל הֲדַר כְּבוֹדוֹ, בַּתְּכוּנָה הַהוּוִיִּת שֶׁל הָעוֹלָמִים כֻּלָּם, בְּצוּרָתָם הַכְּלָלִית הַמְּאַחֶדֶת כֹּל</b> – בעת שרצון זה מופיע באופן מלא, בריאליה של המציאות, בחשיפת האחדות המופשטת שעומדת בבסיסם, הרי אז <b>אֵין קֵץ לְשָׂשׂוֹן, וְאֵין תַּכְלִית לְשִׂמְחַת לֵב וְעֹנֶג נֶפֶשׁ, אֲשֶׁר יְמַלְאוּ חַדְרֵי חֲדָרִים שֶׁל כָּל עוֹלְמֵי עַד, מְרוֹם עֻזָּם, מִגְּדֻלַּת גָּדְלָם, עַד שְׁפַל חֻלְשָׁתָם וְקָטְנוּת קָטְנָם</b> – אין סוף לשמחה ולעונג שממלאים כל פרט ופרט בחיים – בכל מדרגה ומדרגה לפי ערכה; כדברי הפסוק: "<b>אַשְׁרֵי אָדָם עֹז לוֹ בָךְ</b>", היינו <b>אַשְׁרֵי שׁוֹתֶה מִמַּעְיְנֵי עֲדָנֶיךָ, בְּלֶכְתּוֹ בְּדֶרֶךְ צַדִּיקִים, וּבְהִדַּבְקוֹ בְּאוֹר תּוֹרָה, בְּזִיו חָכְמָה וְיִפְעַת צֶדֶק וּמֵישָׁרִים, לְכוֹנֵן וְלִבְנוֹת, לְיַסֵּד וּלְשַׁכְלֵל, פְּאֵר כָּל צְבִי, וַהֲדַר כָּל צְנִיף תִּפְאָרָה</b> – אשרי האדם שהולך בדרך הצדיקים, העסוק בתורה מצוות ומעשים טובים, הוא האדם הגדול, שבאהבה לוקח אחריות על תיקון המציאות, משפר ומעלה אותה.

<b>סֵדֶר גְּחַיִּים עַד הָעוֹלָם</b> לגְּחֶזְיוֹן הַחַיִּים וְהֶעָתִיד רואים אנו את ההויה ברוחניותה, את החיים הפנימיים, איך הם פועלים. איך הם הולכים ומתהוים, את הנשמה המתגלה בחי ובמדבר איך היא עומדת בעילומה, איך נשמות הבנים כלולות ומכונסות באבות, בעודם גם הם בקטנותם, איך הנשמות העתידות עומדות בצביונן, והעתיד בכללו, בשלל צבעיו הנהדרים, כמו חי נצב לעינינו. ואין חזיון זה מקסם כזב, אלא צפית אמת. אין עבר, הוה ועתיד מחולקים באמתת היש, מה שהיה הוא שיהיה, ומה שנעשה הוא שיעשה, ומה שנעשה מכבר ומה שיעשה לעתיד הולך הוא ונעשה בהוה, תמיד ותכוף. והכל חי, והכל שלם, הכל רענן והכל מזהיר, כשהכל מוכר בחטיבה אחת, כשהאורה מזהרת ומפלשת את אורה, לידע ולהודיע, איך ממקור הכל חי הכל. ההויה – המציאות; <b>ומתהוים</b> – ונוצרים; <b>בעילומה</b> – באופן נעלם, שעוד לא יצא אל הפועל; <b>בצביונן</b> – בסגנונן; <b>נצב</b>
– עומד; <b>מִקְּסַם כָּזָב</b> – אשליית שקר; <b>וְתָכוֹף</b> – ובמיידי; <b>בְּחֲטִיבָה</b> – ביחידה; <b>וּמַפְלֶּשֶׁת</b> – ומחדירה.

<b>רוֹאִים אֲנוּ אֶת הַהֲוָיָה בְּרוּחָנִיּוּתָהּ, אֶת הַחַיִּים הַפְּנִימִיִּים, אֵיךְ הֵם פּוֹעֲלִים, אֵיךְ הֵם הוֹלְכִים וּמִתְהַוִּים</b>  – בעלי מבט מעמיק מסוגלים להביט על שורשיה הרוחניים  של המציאות, כיצד הנשמות והכוחות הרוחניים פועלים בעולם; הם רואים <b>אֶת הַנְּשָׁמָה הַמִּתְגַּלָּה בְּחַי וּבְמִדְבָּר אֵיךְ הִיא עוֹמֶדֶת בְּעִילוּמָהּ</b> – בעולם החי ובאדם בכללותו טמונה נשמה טהורה, אף על פי שהיא איננה מתגלה בבירור בעולמנו, המעמיקים מסוגלים לזהות אותה ולצפות את הופעתה בעתיד; הם רואים <b>אֵיךְ נִשְׁמוֹת הַבָּנִים כְּלוּלוֹת וּמְכוּנָסוֹת בָּאָבוֹת, בְּעוֹדָם גַּם הֵם בְּקַטְנוּתָם, אֵיךְ הַנְּשָׁמוֹת הָעֲתִידוֹת עוֹמְדוֹת בְּצִבְיוֹנָן, וְהֶעָתִיד בִּכְלָלוֹ, בְּשֶׁלֶל צְבָעָיו הַנֶּהְדָּרִים, כְּמוֹ חַי נִצָּב לְעֵינֵינוּ</b> – המעמיקים צופים גם את התיקון של הדור הצעיר, עם כל בעיותיו וחטאיו, שכן הם צופים בקשר האיתן של דור זה אל נשמות אבותיו. הם צופים את העתיד, את הנשמות המתוקנות המשפיעות כבר על חיינו בהווה; <b>וְאֵין חִזָּיוֹן זֶה מִקְּסַם כָּזָב, אֶלָּא צְפִיַּת אֱמֶת</b> – זה אינו חלום הזוי ומנותק אלא זיהוי עמוק של השורשים הרוחניים הפועלים כבר כעת. <b>אֵין עָבָר, הֹוֶה וְעָתִיד מְחֻלָּקִים בֶּאֱמֶתַּת הַיֵּשׁ</b> – מבט עמוק מבין שמצד האמת אין הבדל מהותי בין העבר, ההווה והעתיד, כולם מגלים את האמת האלוהית ולכן <b>מַה שֶּׁהָיָה הוּא שֶׁיִּהְיֶה, וּמַה שֶּׁנַּעֲשָׂה הוּא שֶׁיֵּעָשֶׂה, וּמַה שֶּׁנַּעֲשָׂה מִכְּבָר וּמַה שֶּׁיֵּעָשֶׂה לֶעָתִיד הוֹלֵךְ הוּא וְנַעֲשֶׂה בַּהֹוֶה, תָּמִיד וְתָכוֹף</b> – הדברים שגנוזים בעבר עוד יתגלו בעתיד, ומה שיתרחש בעתיד כבר מצוי באופן פוטנציאלי בהווה התמידי והמיידי; <b>וְהַכֹּל חַי, וְהַכֹּל שָׁלֵם, הַכֹּל רַעֲנָן וְהַכֹּל מַזְהִיר, כְּשֶׁהַכֹּל מֻכָּר בַּחֲטִיבָה אַחַת, כְּשֶׁהָאוֹרָה מַזְהֶרֶת וּמַפְלֶּשֶׁת אֶת אוֹרָהּ, לָדַעַת וּלְהוֹדִיעַ, אֵיךְ מִמְּקוֹר הַכֹּל חַי הַכֹּל</b> – ובעת שמביטים על החיים כיחידה אחת חשים כיצד כל תנועה חברתית ותרבותית היא חלק מהתגשמותו של העתיד הנפלא; מבט אמוני שמעניק לנו ביטחון בטוב שבעולמנו. 

<b>לִדְהַכֹּל שׁוֹטֵף וְשׁוֹאֵף</b>הרבה יותר עשיר ועז ומלא תוכן ומרץ <b>וִישׁוּת תְּכוּנִית</b> הם כל אחד ואחד מניצוצי החיים שאנו מביטים עליהם ממרחקים מגבוה. <b>אוֹצַר הַחַיִּים</b> שבבעלי חיים כולם מקטנם ועד גדלם, גם <b>אוֹצַר הַחַיִּים הַסָּגוּר הֶחָתוּם וְהַנֶּעְלָם הַמֻּגְלָם</b> בכח בצמחים ובדוממים, אין אנו יכולים לסמן את <b>עָזוּזָם</b> הפנימי, הכל הולך ושוטף, מזדעזע ושואף. גם אנו אין אנו יכולים להעריך את עושר פנימיותנו, סתום וחתום הוא בעדנו גם עולמנו אנו הפנימי, הוא עולמנו במציאות, <b>בְּקִישּׁוּר בְּחֵפֶץ</b> סמוי, ועולם שאינו עולמנו, בהכרה בידיעה בחדירה. הכל מלא עושר וגודל, והכל שואף להתעלות, להזדכך ולהתרומם. הכל אומר שירה, משבח מגדל מרומם <b>וּמְנַשָּׂא</b>, והכל בונה עובד משכלל ומעלה, שואף להתאחד ולהתארגן. <b>הַחַיִּים כְּלִילֵי</b> יופי וחכמה, אדירי גבורה והופעה, מתחילים לא ממקום שכבר יש שם ביטוי של <b>אוֹמֵר</b> והגיון, כי אם ממחשכים, "אשר עשיתי בסתר רקמתי בתחתיות ארץ" (תהילים קלט, טו). ודעתנו המשוטטת באחדות כל היצור מוצאה את <b>גְּאוֹן</b> האדם בכל פנה, במרומי שחקים ובמעמקי אדמה, "ד' ממית ומחיה, משפיל אף מרומם" (שמואל א ב, ו-ז). ועז – וחזק; <b>וִישׁוּת תְּכוּנִית</b> – ויצור מרכזי ומלא תוכן; <b>הַמֻּגְלָם</b> – המצוי באופן פוטנציאלי (גולמי); <b>עָזוּזָם</b> – עוצמתם; <b>בְּחֵפֶץ</b> – ברצון; <b>וּמְנַשָּׂא</b> – ומרים; <b>כְּלִילֵי</b> – שלמי; <b>אוֹמֵר</b> – אמירה גלויה; <b>גְּאוֹן</b> – רוממות.
	
<b>הַרְבֵּה יוֹתֵר עָשִׁיר וְעַז וּמָלֵא תֹּכֶן וּמֶרֶץ וִישׁוּת תְּכוּנִית הֵם כָּל אֶחָד וְאֶחָד מִנִּיצוֹצֵי הַחַיִּים שֶׁאָנוּ מַבִּיטִים עֲלֵיהֶם מִמְּרָחַקִּים מִגָּבוֹהַ</b> – כאשר מביטים מגובה רוחני אודות יצורי החיים אנו מוצאים בכל אחד מהם עושר רוחני ועוצמת חיים, הרבה יותר מאשר נראה בהסתכלות שטחית. <b>אוֹצַר הַחַיִּים שֶׁבְּבַעֲלֵי חַיִּים כֻּלָּם מִקְּטַנָּם וְעַד גְּדָלָם, גַּם אוֹצַר הַחַיִּים הַסָּגוּר הֶחָתוּם וְהַנֶּעְלָם הַמֻּגְלָם בַּכֹּחַ בִּצְמָחִים וּבַדּוֹמְמִים, אֵין אֲנוּ יְכוֹלִים לְסַמֵּן אֶת עָזוּזָם הַפְּנִימִי, הַכֹּל הוֹלֵךְ וְשׁוֹטֵף, מִזְדַּעֲזֵעַ וְשׁוֹאֵף</b> – בכל בעלי החיים, ואפילו בצומח ובדומם, גנוזה שאיפת חיים כמוסה. הם לא רוצים רק לשרוד ולהתקיים, בעומק חייהם טמונה שאיפה להתעלות רוחנית ומוסרית. <b>גַּם אֲנוּ אֵין אֲנוּ יְכוֹלִים לְהַעֲרִיךְ אֶת עֹשֶׁר פְּנִימִיּוּתֵנוּ, סָתוּם וְחָתוּם הוּא בְּעַדֵּנוּ גַּם עוֹלָמֵנוּ אֲנוּ הַפְּנִימִי, הוּא עוֹלָמֵנוּ בַּמְּצִיאוּת, בְּקִישּׁוּר בְּחֵפֶץ סָמוּי, וְעוֹלָם שֶׁאֵינוֹ עוֹלָמֵנוּ, בְּהַכָּרָה בִּידִיעָה בַּחֲדִירָה</b> – כשם שביצורי החיים טמון עושר גדול הסמוי מן העין, כך יש לדעת שגם בחיי האדם טמון סוד גדול. רצונו העמוק של האדם, הוא רצון נשגב ומוסרי. רצונותינו הטבעיים קשורים אל רצונות נשגבים, חופשיים, שמעבר למציאות בהווה. <b>הַכֹּל מָלֵא עֹשֶׁר וְגֹדֶל, וְהַכֹּל שׁוֹאֵף לְהִתְעַלּוֹת, לְהִזְדַּכֵּךְ וּלְהִתְרוֹמֵם. הַכֹּל אוֹמֵר שִׁירָה, מְשַׁבֵּחַ מְגַדֵּל מְרוֹמֵם וּמְנַשָּׂא, וְהַכֹּל בּוֹנֶה עוֹבֵד מְשַׁכְלֵל וּמַעֲלֶה, שׁוֹאֵף לְהִתְאַחֵד וּלְהִתְאַרְגֵּן</b> – בכל גנוז טוב, יושר ושאיפה עמוקה להתאחדות והתעלות מוסרית. רוח טהורה זו, המפעמת בעולם, מלמדת על גדולת הבורא, על ההרמוניה שבמציאות, ועל העתיד שבו יתוקן העולם. <b>הַחַיִּים כְּלִילֵי יוֹפִי וְחָכְמָה, אַדִּירֵי גְּבוּרָה וְהוֹפָעָה, מַתְחִילִים לֹא מִמָּקוֹם שֶׁכְּבָר יֵשׁ שָׁם בִּטּוּי שֶׁל אוֹמֵר וְהִגָּיוֹן, כִּי אִם מִמַּחֲשַׁכִּים</b>
– הטוב והיושר אינם מתחילים מן המציאות הגלויה אלא טמונים בעומק החיים, כדברי הפסוק: "<b>אֲשֶׁר עָשִׂיתִי בַסֵּתֶר רֻקַּמְתִּי בְּתַחְתִּיּוֹת אָרֶץ</b>" – הקדוש ברוך הוא טמן בבסיס החיים את שאיפת ההתעלות. <b>וְדַעְתֵּנוּ הַמְּשׁוֹטֶטֶת בְּאַחְדוּת כָּל הַיְּצוּר מוֹצְאָהּ אֶת גְּאוֹן הָאָדָם בְּכָל פִּנָּה, בִּמְרוֹמֵי שְׁחָקִים וּבְמַעֲמַקֵּי אֲדָמָה</b> – המבט הסוקר את האחדות שבמציאות מזהה את הטוב והיושר המופיע באדם בכל תנועת חיים, קטנה וגדולה; כדברי הפסוק: "<b>ד' מֵמִית וּמְחַיֶּה, מַשְׁפִּיל אַף מְרוֹמֵם</b>".

<b>לַהַשְּׁאִיפָה הָעֶלְיוֹנָה הַשְּׁאִיפָה לְהַשְׁלָמוּת הָאֱלֹהִית, בְּהִתְפַּתְּחוּת כָּל כֹּחוֹתֶיהָ שֶׁל הַנְּשָׁמָה, בִּמְלֹא עֻזָּהּ, הוּא הַכֹּחַ הָרוֹדֶה, הַדּוֹחֵף אֶת הַחַיִּים הָרוּחָנִיִּים לְתַעוּדָתָם</b>. בצמאון הנורא לטל של תחיה, מהאורה העליונה כלול כל המילוי המעשי והשכלי, כל מה שנכנס בגבול הבחירה האנושית וכל מה שהוא למעלה מזה, ההולך ומתגלה על ידי התעצמותה של הנשמה בזיוה המקורי. אי אפשר לה לנשמת החיים שתהיה מסתפקת בבקשת סדרים מעשיים, תיקונים בארחות החיים והחברה, ובהטבות מדיניות וקבוציות. אמת הדבר, שבזמן שכל אלה הם במצב של קלקלה, מנועה היא מכמה אמצעיים שיוכלו לעזור לה להשלמתה החטיבית, אבל לא זאת היא מנוחתה ומגמת פניה. את האורה האלהית, השלמות, המעשית והשכלית, הרגשית והתכונית, את השלמות במילואה היא מבקשת. מתקשרת היא באור התשוקה העליונה, מתרפקת על אהבת יוצרה, מתרוממת היא ליהנות מזיו הרעיון, השכל והמחשבה, הדמיון והרגש, הקישור הנשמתי והשיקוע הנפשי בים האורה של אור תורה ונר מצוה.עזה – כוחה; <b>הָרוֹדֶה</b> – השולט; <b>לְתַעוּדָתָם</b> – למטרתם; <b>לְטַל</b> – לרעננות; <b>בְּאַרְחוֹת</b> – בדרכי; <b>מְנוּעָה</b> – מוגבלת; <b>הַחֲטִיבִית</b> – האחדותית; <b>וּמַגִּמַּת</b> – ומטרת; <b>וְהַתִּכּוּנִית</b> – והערכית (מלשון 'תוכן').

<b>הַשְּׁאִיפָה לְהַשְׁלָמוּת הָאֱלֹהִית, בְּהִתְפַּתְּחוּת כָּל כֹּחוֹתֶיהָ שֶׁל הַנְּשָׁמָה, בִּמְלֹא עֻזָּהּ, הוּא הַכֹּחַ הָרוֹדֶה, הַדּוֹחֵף אֶת הַחַיִּים הָרוּחָנִיִּים לְתַעוּדָתָם</b> – הרצון לגעת בשלמות האלוהית, להוציא לפועל את הכוחות הגנוזים בנשמה, הוא הכוח שמניע את העולם הרוחני להגיע למטרתו. <b>בִּצְמָאוֹן הַנּוֹרָא לְטַל שֶׁל תְּחִיָּה</b> – מתוך הצמא לרעננות של תחיה; <b>מֵהָאוֹרָה הָעֶלְיוֹנָה כָּלוּל כָּל הַמִּלּוּי הַמַּעֲשִׂי וְהַשִּׂכְלִי</b> – מתוך המדרגה העליונה שכוללת את הגוף והשכל; <b>כָּל מַה שֶּׁנִּכְנָס בִּגְבוּל הַבְּחִירָה הָאֱנוֹשִׁית וְכָל מַה שֶּׁהוּא לְמַעְלָה מִזֶּה, הַהוֹלֵךְ וּמִתְגַּלֶּה עַל יְדֵי הִתְעַצְּמוּתָהּ שֶׁל הַנְּשָׁמָה בְּזִיוָהּ הַמְּקוֹרִי</b> – ההשתוקקות הפנימית לשלמות ואחדות מעוררת את הבחירה הטובה שבאדם ואת הכוחות שלמעלה ממנו. <b>אִי אֶפְשָׁר לָהּ לְנִשְׁמַת הַחַיִּים שֶׁתִּהְיֶה מִסְתַּפֶּקֶת בְּבַקָּשַׁת סְדָרִים מַעֲשִׂיִּים, תִּיקּוּנִים בְּאַרְחוֹת הַחַיִּים וְהַחֶבְרָה, וּבְהֵטֵבוֹת מְדִינִיּוֹת וּקְבוּצִיּוֹת</b> – תיקון התרבות האנושית לא יכול להיות מושלם כשהוא מבוסס רק על סבלנות, חקיקת חוקים ותיקון חייו החומריים של האדם; <b>אֱמֶת הַדָּבָר, שֶׁבִּזְמַן שֶׁכָּל אֵלֶּה הֵם בְּמַצָּב שֶׁל קִלְקָלָה, מְנוּעָה הִיא מִכַּמָּה אֶמְצָעִיִּים שֶׁיּוּכְלוּ לַעֲזֹר לָהּ לְהַשְׁלָמָתָהּ הַחֲטִיבִית, אֲבָל לֹא זֹאת הִיא מְנוּחָתָהּ וּמַגִּמַּת פָּנֶיהָ</b> – ברור שכל עוד אלו אינם מתוקנים מצוי האדם בחיסרון גדול ומהותי, אך לא די בכך כי נשמת האדם דורשת השלמה עמוקה יותר. <b>אֶת הָאוֹרָה הָאֱלֹהִית, הַשְּׁלֵמוּת, הַמַּעֲשִׂית וְהַשִּׂכְלִית, הָרִגְשִׁית וְהַתִּכּוּנִית, אֶת הַשְּׁלֵמוּת בְּמִלּוּאָהּ הִיא מְבַקֶּשֶׁת</b> – הנשמה האלוהית הדוחפת את פעולות האדם דורשת ממנו להתמלא בשלמות גופנית, מחשבתית, רגשית וערכית; שלמות אלוהית אינסופית. <b>מִתְקַשֶּׁרֶת הִיא</b> – הנשמה, <b>בְּאוֹר הַתְּשׁוּקָה הָעֶלְיוֹנָה, מִתְרַפֶּקֶת עַל אַהֲבַת יוֹצְרָהּ, מִתְרוֹמֶמֶת הִיא לֵהָנוֹת מִזִּיו הָרַעְיוֹן, הַשֵּׂכֶל וְהַמַּחֲשָׁבָה, הַדִּמְיוֹן וְהָרֶגֶשׁ, הַקִּשּׁוּר הַנִּשְׁמָתִי וְהַשִּׁיקּוּעַ הַנַּפְשִׁי בְּיַם  הָאוֹרָה שֶׁל אוֹר תּוֹרָה וְנֵר מִצְוָה</b> – על ידי התורה והמצוות מתחבר האדם לנשמתו, למעשים נשגבים המעוררים את רגשותיו והחודרים לעומק חייו, לתכנים פנימיים ומהותיים, שנפשו מוצאת בהם סיפוק פנימי. רק כך יבוא האדם לתיקונו השלם.

<b>לוֹ הַתְּשׁוּקָה לִמְקוֹר הַחַיִּים הַחֵפֶץ הָאַדִּיר שֶׁל לָאִשְׁתָּאֲבָא בְּגוּפָא דְּמַלְכָּא, לָשׁוּב אֶל מְקוֹר הַמְּצִיאוּת, הָעֶלְיוֹנָה, הַטְּהוֹרָה, הַחָפְשִׁית, הָאֵיתָנָה, בִּמְקוֹר אוֹר אֵין סוֹף, נָטוּעַ הוּא בְּכָל הַיְּקוּם, בְּכָל הַיְּצוּר כֻּלּוֹ</b>. והוא הוא הכח היסודי המגלגל את כל תנועת ההויה, ההתפתחות, והמכונה המשכללת, המוציאה אל הפועל את כחותיה בכל עולם ובכל שדרה לפי ערכם, והוא הוא היסוד הפנימי, המניע את הגלגל התרבותי אשר לאדם, למפלגותיהם, ולגוייהם. והוא סובב והולך בכל היצור, לא יצא מכללו החלק היותר זעיר שבחלקים היותר קלילים שבההויות היותר דלולות מעבר מזה, ולא יעברו גבולו המוני עולמים נעלים ונערצים של שרפי קודש, אראלי שחק ואצילות יפעת רוממות קדשים מעבר מזה. תשוקת היש והחיים הפנימיים היא אך חזות הכל, חמדת הכל, תשוקת התשוקות וחמדת החמודות, לאור באור החיים, להכלל ביסוד המקורי של כל עז ההויה, לאשתאבא בגופא דמלכא. <b>הַחֵפֶץ</b> – הרצון; <b>לָאִשְׁתָּאֲבָא בְּגוּפָא דְּמַלְכָּא</b> – להישאב לגוף המלך, ובהקשר שלנו: להתחבר עם הרצון האלוהי; <b>הָאֵיתָנָה</b> – החזקה; <b>הַהֹוֶיָּה</b>
– המציאות; <b>שִׁדְרָה</b> – קומה; <b>וְלִגְוִיֵּהֶם</b> – ולעמים השונים; דלולות – חלושות, זעירות; <b>שַׂרְפֵי קֹדֶשׁ</b> – כוחות עליונים (מלאכים) שחורכים את המציאות; <b>אֶרְאֵלֵי שַׁחַק</b> – כוחות עליונים וחזקים שמצויים בשחקים שמעלינו; <b>וַאֲצִילוּת יִפְעַת</b> – רוחניות מלאת יופי; חזות – מטרת.

<b>הֶחָפֵץ הָאַדִּיר שֶׁל לְאִשְׁתָּאֲבָא בְּגוּפָא דְּמַלְכָּא, לָשׁוּב אֶל מְקוֹר הַמְּצִיאוּת, הָעֶלְיוֹנָה, הַטְּהוֹרָה, הַחָפְשִׁית, הָאֵיתָנָה, בִּמְקוֹר אוֹר אֵין סוֹף, נָטוּעַ הוּא בְּכָל הַיְּקוּם, בְּכָל הַיְּצוּר כֻּלּוֹ</b> – הרצון האדיר להתחבר עם "גוף המלך" היינו להידבק במקור האינסופי-אלוהי של המציאות – הוא הכוח המרכזי המקנן ביקום הכללי ובכל יצור פרטי. <b>וְהוּא הוּא הַכֹּחַ הַיְּסוֹדִי הַמְּגַלְגֵּל אֶת כָּל תְּנוּעַת הַהֲוָיָה, הָהִתְפַּתְּחוּת, וְהַמְּכוֹנָה הַמְּשַׂכְלֶלֶת, הַמּוֹצִיאָה אֶל הַפֹּעַל אֶת כֹּחוֹתֶיהָ בְּכָל עוֹלָם וּבְכָל שִׁדְרָה לְפִי עֶרְכָּם</b> – השתוקקות עמוקה זו היא הדוחפת את המציאות כולה, בכל מדרגה ומדרגה שלה, להתרבות ולהוציא עצמה אל הפועל; <b>וְהוּא הוּא הַיְּסוֹד הַפְּנִימִי, הַמֵּנִיעַ אֶת הַגַּלְגַּל הַתַּרְבּוּתִי אֲשֶׁר לְאָדָם, לְמִפְלְגוֹתֵיהֶם, וְלִגְוִיֵּהֶם</b> – זהו הבסיס לכל ההתעלות התרבותית והמוסרית באנושות בכללה ובאומות השונות. <b>וְהוּא סוֹבֵב וְהוֹלֵךְ בְּכָל הַיְּצוּר, לֹא יָצָא מִכְּלָלוֹ הַחֵלֶק הַיּוֹתֵר זָעִיר שֶׁבַּחֲלָקִים הַיּוֹתֵר קַלִּילִים שֶׁבַּהֲוָיוֹת הַיּוֹתֵר דְּלוּלוֹת מֵעֵבֶר מִזֶּה, וְלֹא יַעַבְרוּ גְּבוּלוֹ הֲמוֹנֵי עוֹלָמִים נַעֲלִים וְנַעֲרָצִים שֶׁל שַׂרְפֵי קֹדֶשׁ, אֶרְאֵלֵי שַׁחַק וַאֲצִילוּת יִפְעַת רוֹמְמוּת קְדָשִׁים מֵעֵבֶר מִזֶּה</b> – אין דבר שאיננו מושפע מהשתוקקות פנימית זו: החל מהיסודות החומריים והזעירים ביותר שבמציאות, וכלה במלאכים, הכוחות הרוחניים והאציליים ביותר שפועלים בעולם. <b>תְּשׁוּקַת הַיֵּשׁ וְהַחַיִּים הַפְּנִימִיִּים הִיא אַךְ חֲזוּת הַכֹּל, חֶמְדַּת הַכֹּל, תְּשׁוּקַת הַתְּשׁוּקוֹת וְחֶמְדַּת הַחֲמוּדוֹת, לְאוֹר בְּאוֹר הַחַיִּים, לְהִכָּלֵל בַּיְּסוֹד הַמְּקוֹרִי שֶׁל כָּל עֹז הַהֲוָיָה, לְאִשְׁתָּאֲבָא בְּגוּפָא דְּמַלְכָּא</b> – נמצא, שהשאיפה להידבק במקור האלוהי של המציאות היא הנקודה הפנימית שמניעה את הכל.

<b>לִזְּשִׁאִיפַת הַנֵּצַח</b>הויתנו הזמנית היא ניצוץ אחד מההויה הנצחית, של הוד נצח הנצחים, ואי אפשר להוציא אל הפועל את אוצר הטוב הגנוז בהתוכן של חיי הזמן רק על פי גודל התאמתו לחיי הנצחים. וזאת היא הכרה פנימית שרויה ברוח כל היקום, ולא יועילו כל מלחמות רוחניות להזיזה ממקומה, רק לפנות ביותר את הדרכים לפניה, ואפילו מה שכנגדה הוא גם כן בעומק האמת בעדה. הנצח הוא היסוד האיתן לכל חיים תרבותיים במלא מובנם. השאיפה אל הדר הנצח מנצחת את המות, 'ומוחה דמעה מעל כל פנים' (על פי ישעיהו כה, ח). האנשים הגדולים באים להמבוקשים היותר קטנים בדרכים של גדלות.הויתנו – מציאותנו; הגנוז – הטמון; חיי הזמן – ההווה; שרויה – מצויה; האיתן – החזק, היציב; להמבוקשים – לדברים הנצרכים.

<b>הֲוָיָתֵנוּ הַזְּמַנִּית הִיא נִיצוֹץ אֶחָד מֵהַהֲוָיָה הַנִּצְחִית, שֶׁל הוֹד נֵצַח הַנְּצָחִים</b> – הקיום האנושי העכשווי הוא רק חלק קטן מהקיום הנצחי-אלוהי; <b>וְאִי אֶפְשָׁר לְהוֹצִיא אֶל הַפֹּעַל אֶת אוֹצַר הַטּוֹב הַגָּנוּז בְּהַתּוֹכֶן שֶׁל חַיֵּי הַזְּמַן רַק עַל פִּי גֹּדֶל הַתְּאָמָתוֹ לְחַיֵּי הַנְּצָחִים</b> – ככל שהחיבור לנצח הדוק יותר, כך יתגלה הוא יותר בחיי האדם כבר בהווה. <b>וְזֹאת הִיא הַכָּרָה פְּנִימִית שְׁרוּיָה בְּרוּחַ כָּל הַיְּקוּם, וְלֹא יוֹעִילוּ כָּל מִלְחָמוֹת רוּחָנִיּוֹת לְהָזִיזָהּ מִמְּקוֹמָהּ, רַק לְפַנּוֹת בְּיוֹתֵר אֶת הַדְּרָכִים לְפָנֶיהָ, וַאֲפִילוּ מַה שֶׁכְּנֶגְדָּהּ הוּא גַּם כֵּן בְּעֹמֶק הָאֱמֶת בְּעָדָהּ</b> – מציאות זו איננה תלויה לבחירת האדם. נשמתו האלוהית של האדם מפעמת בו ודוחפת אותו בין כה וכה; כל הניסיונות לפגוע או להתנגד לפיתוח הנצח – היינו הטוב והישר באדם – לא רק שלא יועילו, אלא אף יהיו חלק מהתיקון שבסופו של דבר יבוא. <b>הַנֵּצַח הוּא הַיְּסוֹד הָאֵיתָן לְכָל חַיִּים תַּרְבּוּתִיִּים בְּמִלּוּא מֻבְנָם. הַשְּׁאִיפָה אֶל הֲדַר הַנֵּצַח מְנַצַּחַת אֶת הַמָּוֶת, 'וּמָחָה דִּמְעָה מֵעַל כָּל פָּנִים'</b> – נמצא שהחיבור אל חיי הנצח הוא היסוד היציב, המקיים והמפתח את התרבות האנושית; והוא למעשה מנצח את המוות בכך שמחבר אותנו לעתיד האינסופי (ואזי המוות שנועד לשכלל את העולם, להסיר את הקיבעון האנושי ולפנות מקום לנשמות חדשות, אינו נצרך). <b>הָאֲנָשִׁים הַגְּדוֹלִים בָּאִים לְהַמְּבֻקָּשִׁים הַיּוֹתֵר קְטַנִּים בִּדְרָכִים שֶׁל גְּדֻלּוֹת</b> – בני האדם יתרגלו לחיות כל מעשה, אפילו הקטן ביותר בפרספקטיבה של נצח, כחלק מהחיבור אל האמת השלמה שעתידה להופיע.

<b>לְחַהַטַּל הָעֶלְיוֹן</b>אותו 'הטל של תחית המתים' (על פי זהר וארא כח) הוא עצמו אותו הנושא שמלאכי השרת חיים ומתקימים ממנו, חיים איתנים, חיים שאין עמם מות. ושפע החיים הללו הולך הוא ופועל את פעולתו, עובד הוא את עבודתו התדירית, להביא את העולם לידי מעמדו. ואין לך כל הטבה והארה שבעולם, מקטנה ועד גדולה, מחיצונה עד פנימית, שאינה עשויה דרגה של סולם לאושר החותם העליון, של תחית המתים, של נצחון הטוב המוחלט, לא רק במובן החברותי לבד בצמצומו, כי אם במובן הכללי של כל העולמים, ובמובן הפרטי של כל בריה, מגדולה ועד קטנה. ואותו הטל העליון, שסיגיו ומותרותיו הם הם הנותנים כח לכל מרץ החיים, עקרו ופנימיותו הוא הוא הגנוז בתורה, והתורה בהתגלמותה, גם בהסתעפות ההבטאה היותר חיצונה ומפוצלת, לכל ערכי החיים, והדמיונות המתוארים, היא היא התגלמות עצמית של אותו הטל העליון, שמחיה את המתים. "וכל המשתמש בטל תורה טל תורה מחייהו, 'כי טל אורת טלך'" (כתובות קיא, ב על הפסוק בישעיהו כו, יט).הטל – טיפות לחות שנמצאות על הקרקע, ובהקשר שלנו: שפע ורעננות של חיים; <b>אֵיתָנִים</b>– חזקים;<b> הַתְּדִירִית </b>– התמידית;<b> מַעֲמָדוֹ </b>– מצבו השלם;<b> שֶׁסִּגָּיו וּמוֹתָרוֹתָיו </b>– הצדדים השליליים והמיותרים (לכאורה);<b> הַהַבְטָאָה </b>– הביטוי.

<b>אוֹתוֹ הַטַּל שֶׁל תְּחִיַּת הַמֵּתִים הוּא עַצְמוֹ אוֹתוֹ הַנּוֹשֵׂא שֶׁמַּלְאֲכֵי הַשָּׁרֵת חַיִּים וּמִתְקַיְּמִים מִמֶּנּוּ, חַיִּים אֵיתָנִים, חַיִּים שֶׁאֵין עִמָּם מָוֶת </b>– בתורת הסוד מתואר שלעתיד לבא הקדוש ברוך הוא "יחייה מתים" באמצעות "טל". משמעות הדבר היא שלעתיד, יחדור לעולמנו שפע אלוהי ("טל") שיתקן את הרוח האנושית וישנה את תנאי החיים התרבותיים והפיזיים של האדם. המוות הכרוך בטבעו המוגבל של העולם כיום כבר לא יהיה נצרך ואפילו דברים שעבר זמנם בעולם הזה, ישובו לחיות. מאותו השפע, הכוחות הרוחניים ("מלאכי השרת") ניזונים כבר בהווה. הללו מחוברים אל הנצח, אל הרצון האלוהי ואין בהם מוות או כיליון. <b>וְשֶׁפַע הַחַיִּים הַלָּלוּ הוֹלֵךְ הוּא וּפוֹעֵל אֶת פְּעֻלָּתוֹ, עוֹבֵד הוּא אֶת עֲבוֹדָתוֹ הַתְּדִירִית, לְהָבִיא אֶת הָעוֹלָם לִידֵי מַעֲמָדוֹ </b>– אמנם, גם אנחנו, בני האדם והעולם בכללותו, זוכים כעת ליהנות בסתר מ"הטל" האלוהי. קיימת השפעה תמידית של מוסר, אמת ואמונה שמקדמת כל העת את המציאות לתיקונה השלם. <b>וְאֵין לְךָ כָּל הַטָּבָה וְהָאֲרָה שֶׁבָּעוֹלָם, מִקְּטַנָּה וְעַד גְּדוֹלָה, מֵחִיצוֹנָה עַד פְּנִימִית, שֶׁאֵינָהּ עֲשׂוּיָה דַּרְגָּה שֶׁל סֻלָּם לְאֹשֶׁר הַחוֹתָם הָעֶלְיוֹן, שֶׁל תְּחִיַּת הַמֵּתִים, שֶׁל נִצָּחוֹן הַטּוֹב הַמֻּחְלָט </b>– כל מעשה טוב, כל מצווה ולימוד חכמה, מקרבים את האדם אל העתיד שבו הטוב, האושר והמוסר יתגלה במציאות כולה; <b>לֹא רַק בְּמֻבָן הַחֶבְרָתִי לְבַד בְּצִמְצוּמוֹ, כִּי אִם בְּמֻבָן הַכְּלָלִי שֶׁל כָּל הָעוֹלָמִים, וּבְמֻבָן הַפְּרָטִי שֶׁל כָּל בְּרִיָּה, מִגְּדוֹלָה וְעַד קְטַנָּה </b>– לא רק טוב במובן של חברה מתוקנת, אלא הטבה של המציאות הפיסיולוגית עצמה (בעלי חיים טורפים למשל ילכו ויתעדנו). <b>וְאוֹתוֹ הַטַּל הָעֶלְיוֹן, שֶׁסִּגָּיו וּמוֹתָרוֹתָיו הֵם הֵם הַנּוֹתְנִים כֹּחַ לְכָל מֵרֶץ הַחַיִּים, עִקָּרוֹ וּפְנִימִיּוּתוֹ הוּא הוּא הַגָּנוּז בַּתּוֹרָה </b>– אותה השפעה אלוהית, ה"טל העליון", שישנה את העולמות לעתיד לבא כבר יורדת אלינו במידה מסוימת בהווה, והיא מצויה בתכני תורת ישראל. ממנה בני האדם מקבלים את הרצון ללמוד ולעשות, לפעול ולתקן את המציאות. <b>וְהַתּוֹרָה בְּהִתְגַּלְּמוּתָהּ, גַּם בְּהִסְתַּעֲפוּת הַהַבְטָאָה הַיּוֹתֵר חִיצוֹנָה וּמְפוּצֶלֶת, לְכָל עֶרְכֵי הַחַיִּים, וְהַדִּמְיוֹנוֹת הַמְּתוֹאָרִים, הִיא הִיא הִתְגַּלְּמוּת עַצְמִית שֶׁל אוֹתוֹ הַטַּל הָעֶלְיוֹן, שֶׁמְּחַיֶּה אֶת הַמֵּתִים </b>– גם בתכני התורה שמתבטאים באופן מוגשם ובפרטי פרטי מפוצלים ויבשים לכאורה, בסיפורי התורה שנדמים כמעשים פשוטים – גנוז הרצון האלוהי, הטל המחיה את העולם. אם נעמיק בסודם נקבל שפע של ברכת שמיים: "<b>וְכָל הַמִּשְׁתַּמֵּשׁ בְּטַל תּוֹרָה טַל תּוֹרָה מְחַיֵּהוּ, 'כִּי טַל אוֹרֹת טַלֶּךָ'"</b>.

<b>לְטַאֲוּר הַחַיִּיםהַתַּעֲנוּג הַנִּפְלָא שֶׁל תְּחִיַּת הַמֵּתִים, בְּאוֹר הַחַיִּים, שֶׁל עֵדֶן הָעֶלְיוֹן, שֶׁל "טַל אוֹרוֹת טַלֶּךָ" (יְשַׁעְיָהוּ כו, יט) , הוּא מְשַׁעֲשֵׁעַ אֶת הַצַּדִּיקִים וּמְשַׂמְּחָם בְּשִׂמְחָה עֶלְיוֹנָה תָּמִיד, עַד שֶׁכָּל הַהֶפְסֵקָה שֶׁבֵּין הַהֹוֶה לְהֶעָתִיד הַגָּדוֹל הַזֶּה, וְהַהַרְפַּתְקָאוֹת שֶׁבֵּינְתַיִם, אֵינָהּ נֶחְשֶׁבֶת אֶצְלָם לִמְאוּמָה, וּבְטֵלִים הֵם מַמָּשׁ כְּנִיצוֹץ קָטָן לִפְנֵי גַּלְגַּל חַמָּה. וְכָל אוֹר גָּדוֹל זֶה הוֹשִׁיטוּ לָנוּ אֲבוֹתֵינוּ בְּתִקּוּן בִּרְכַּת תְּחִיַּת הַמֵּתִים בַּתְּפִלָּה. וְעִם כָּל גָּדְלוֹ וְזָהֳרוֹ שֶׁל תַּעֲנוּג עֶלְיוֹן זֶה, כְּלֹא הוּא נֶחְשָׁב לְגַבֵּי צִיּוּר הַתַּעֲנוּג וְהַשְּׁלֵמוּת שֶׁל דַּעַת עֶלְיוֹן שֶׁבָּעֶלְיוֹנִים, זֶהוּ סוֹד חֵפֶץ ד' וְאַהֲבָתוֹ, שֶׁצַּדִּיקִים קְשׁוּרִים בּוֹ, וְכָל נִשְׁמַת יִשְׂרָאֵל בּוֹ דְּבֵקָה, וְכָל הַתַּמְצִית שֶׁל הָאוֹרָה הָאֱלֹהִית, הַמְּחַיָּה אֶת כָּל הַבְּרִיּוֹת, וּמְתַקְּנָתָם לַסְּעוּדָה הָעֶלְיוֹנָה, שָׁם הִיא שְׁרוּיָה. וְאֵלּוּ הַצַּחְצָחוֹת מִתְמַלְּאִים תָּמִיד שַׁעֲשׁוּעִים נִפְלָאִים, מְלֵאֵי הוֹד וַעֲדָנִים, גְּוָנִים מְגֻוָּנִים שׁוֹנִים זֶה מִזֶּה, וּמַשְׁפִּיעִים וּמוֹפִיעִים בְּשֶׁפַע נְחָלִים גְּדוֹלִים וְיַמִּים רַבִּים וְאַדִּירִים זֶה עַל זֶה, וְזִכְרָם מָתוֹק וְנָעִים, מְתוּקָן וּמְקֻבָּל, פּוֹתֵחַ שַׁעֲרֵי חֶסֶד וְרַחֲמִים, אוֹרָה וִישׁוּעָה לָעַד.עֵדֶן </b>– שפע העדינות;<b> גַּלְגַּל חַמָּה </b>– שמש;<b> הַתַּמְצִית </b>– הריכוז;<b> וּמְתַקְּנָתָם </b>– ומכינה אותם;<b> הַצַּחְצָחוֹת </b>– האורות המצוחצחים;<b> בְּשֶׁפַעַת </b>– בשפע.

<b>הַתַּעֲנוּג הַנִּפְלָא שֶׁל תְּחִיַּת הַמֵּתִים, בְּאוֹר הַחַיִּים, שֶׁל עֵדֶן הָעֶלְיוֹן </b>– התיקון העתידי של העולם שבו כל מה שאבד ישוב ("תחיית המתים"), הוא התענוג שעליו מתנבא הנביא ש<b>"טַל אוֹרֹת טַלֶּךָ" </b>– שהטללים של הקדוש ברוך ירעננו ויחיו את העולם כולו, ו<b>הוּא מְשַׁעֲשֵׁעַ אֶת הַצַּדִּיקִים וּמְשַׂמְּחָם בְּשִׂמְחָה עֶלְיוֹנָה תָּמִיד </b>– ממלא כבר עכשיו את נשמותיהם של הצדיקים שמתמלאים באושר אין סופי מעצם הצפייה בעולם עתידי זה. <b>עַד שֶׁכָּל הַהֶפְסֵקָה שֶׁבֵּין הַהֹוֶה לְהֶעָתִיד הַגָּדוֹל הַזֶּה, וְהַהַרְפַּתְקָאוֹת שֶׁבֵּינְתַיִם, אֵינָהּ נֶחְשֶׁבֶת אֶצְלָם לִמְאוּמָה, וּבְטֵלִים הֵם מַמָּשׁ כְּנִיצוֹץ קָטָן לִפְנֵי גַּלְגַּל חַמָּה </b>– בכך הצדיקים מתרוממים מעל כל הבעיות שעוטפות את המציאות בהווה, הם מדלגים בקלילות אל העתיד, אל העולם הנצחי, וכל הקשיים והאתגרים שבדרך מתאפסים לעומת הוודאות בעתיד נפלא זה. <b>וְכָל אוֹר גָּדוֹל זֶה הוֹשִׁיטוּ לָנוּ אֲבוֹתֵינוּ בְּתִקּוּן בִּרְכַּת תְּחִיַּת הַמֵּתִים בַּתְּפִלָּה </b>– את התעלות זו גנזו חכמים בברכה השנייה שבתפילת העמידה. בברכה זו אנו מתרוממים לספר בשבחו של מלך מלכי המלכים המביא את העולם אל היום הגדול של התיקון הרוחני, סילוק המוות והחייאת המתים.<b> וְעִם כָּל גָּדְלוֹ וְזָהֳרוֹ שֶׁל תַּעֲנוּג עֶלְיוֹן זֶה, כְּלֹא הוּא נֶחְשָׁב לְגַבֵּי צִיּוּר הַתַּעֲנוּג וְהַשְּׁלֵמוּת שֶׁל דַּעַת עֶלְיוֹן שֶׁבָּעֶלְיוֹנִים </b>– למרות האושר הגדול שממלא אותנו החזון של תחיית המתים, הוא כאין וכאפס לעומת האושר האינסופי של הדבקות באלוהים, ש<b>זֶהוּ סוֹד חֵפֶץ ד' וְאַהֲבָתוֹ, שֶׁצַּדִּיקִים קְשׁוּרִים בּוֹ, וְכָל נִשְׁמַת יִשְׂרָאֵל בּוֹ דְּבֵקָה, וְכָל הַתַּמְצִית שֶׁל הָאוֹרָה הָאֱלֹהִית, הַמְּחַיָּה אֶת כָּל הַבְּרִיּוֹת, וּמְתַקְּנָתָם לַסְּעוּדָה הָעֶלְיוֹנָה, שָׁם הִיא שְׁרוּיָה </b>– הדבקות בה' חושפת את הרצון האלוהי המנהיג את העולם ומושיב אותנו למצב השלם ("סעודה עליונה"). ברצון נשגב זה גנוז כל האושר והתיקון שיהיה לעתיד, גם מעבר לתקופה הנפלאה של תחיית המתים. <b>וְאֵלּוּ הַצַּחְצָחוֹת מִתְמַלְּאִים תָּמִיד שַׁעֲשׁוּעִים נִפְלָאִים, מְלֵאֵי הוֹד וַעֲדָנִים, גְּוָנִים מְגֻוָּנִים שׁוֹנִים זֶה מִזֶּה, וּמַשְׁפִּיעִים וּמוֹפִיעִים בְּשֶׁפַע נְחָלִים גְּדוֹלִים וְיַמִּים רַבִּים וְאַדִּירִים זֶה עַל זֶה, וְזִכְרָם מָתוֹק וְנָעִים, מְתוּקָן וּמְקֻבָּל, פּוֹתֵחַ שַׁעֲרֵי חֶסֶד וְרַחֲמִים, אוֹרָה וִישׁוּעָה לָעַד </b>
– השלבים השונים של התעלות העולם ("הצחצחות"), הנובעים מההעמקה פנימית בסוד ההנהגה האלוהית את העולם, מגיעים מגוונים שונים המשתלבים זה בזה. יחד הם מרוממים את האדם למפגש חי עם הטוב והחסד הנצחיים. 

<b>מֵחֶזְיוֹן הַמָּוֶתהמות</b> הוא חזיון שוא, טומאתו היא שקרו, מה שבני אדם קוראים מות הרי הוא רק תגבורת החיים ותעצומתם. ומתוך השקיעה התהומית בקטנות, אשר יצר לב האדם השקיע אותו בה, הרי הוא מצייר את תגבורת החיים הזאת בצורה מדאיבה וחשוכה, שהוא קוראה מות. מתעלים הם הכהנים בקדושתם מהקשבה שקרית זו, שאי אפשר להמלט ממנה כל זמן שהממשל הכזבי כל כך שולט בעולם, כי אם בהעברת העינים מהמחזה המביא את רשמי ההטעאה הללו אל הנפש, "על כל נפשות מת לא יבא" (ויקרא". כא, יא), "לנפש לא יטמא בעמיו" (שם שם, א).חזיון שוא – אשליה; <b>תגבורת</b> – תוספת;<b> התהומית </b>– העמוקה;<b> מדאיבה </b>– כואבת;<b> הכזבי </b>– השקרי;<b> ההטעאה </b>– הטעות.

<b>הַמָּוֶת הוּא חֶזְיוֹן שָׁוְא</b> – מצד האמת המוות הוא אשליה;<b> טֻמְאָתוֹ הִיא שִׁקְרוֹ</b> – לבני האדם נדמה שהמוות מלמד על דעיכה של חיים ("טומאה"), אולם זהו שקר, כי<b> מַה שֶּׁבְּנֵי אָדָם קוֹרְאִים מָוֶת הֲרֵי הוּא רַק תִּגְבֹּרֶת הַחַיִּים וְתַעֲצֻמוֹתָם</b> – למעשה המוות הוא מעצים את החיים, המוות משחרר את הנפש האנושית מהכלא הגופני שבו היא מצויה ומקרב אותה אל השלמות האלוהית בממד חיים עמוק יותר.<b> וּמִתּוֹךְ הַשְּׁקִיעָה הַתְּהוֹמִית בִּקְטַנּוּת, אֲשֶׁר יֵצֶר לֵב הָאָדָם הִשְׁקִיעַ אוֹתוֹ בָּהּ, הֲרֵי הוּא מְצַיֵּר אֶת תִּגְבֹּרֶת הַחַיִּים הַזֹּאת בְּצוּרָה מַדְאִיבָה וַחֲשׁוּכָה, שֶׁהוּא קוֹרֵא מָוֶת</b> – המבט הקטנוני והחומרני מכיר רק במציאות הגופנית, ומכיוון שכך נדמה לו שהתעצמות החיים שנגרמת באמצעות המוות היא סוג של חידלון. <b>מִתְעַלִּים הֵם הַכֹּהֲנִים בִּקְדֻשָּׁתָם מֵהַקְשָׁבָה שִׁקְרִית זוֹ</b> – אנשי הקודש של עם ישראל, הכוהנים, נתבעים להתרומם למבט עליון יותר, ולכן נאסר עליהם קרבה אל המת, כי<b> אִי אֶפְשָׁר לְהִמָּלֵט מִמֶּנָּה</b> – מההסתכלות הקטנונית,<b> כָּל זְמַן שֶׁהַמִּמְשָׁל הַכִּזְבִּי כָּל כָּךְ שׁוֹלֵט בָּעוֹלָם, כִּי אִם בְּהַעֲבֶרֶת הָעֵינַיִם מֵהַמַּחֲזֶה הַמֵּבִיא אֶת רִשְׁמֵי הַהַטְעָיָה הַלָּלוּ אֶל הַנֶּפֶשׁ</b> – הדרך היחידה להתעלות למבט נצחי בעולם שהשקר שולט בו, היא בריחוק מהמפגש המזעזע עם המוות, ולכן נאמר לכהנים: "<b>עַל כָּל נַפְשׁוֹת מֵת לֹא יָבֹא</b>"; "<b>לְנֶפֶשׁ לֹא יִטַּמָּא בְעַמָּיו</b>". 

<b>מֵאַהַשִּׁחְרוּר מִיִּרְאַת הַמָּוֶתירְאַת הַמָּוֶת</b> היא מחלת האדם הכללית, הבאה בעקב החטא. החטא יצר את המות, והתשובה היא התרופה האחת להכחיד אותו מן העולם. כל עמל האדם סובב והולך הוא להנצל מן המות, ולא יבא למטרתו כי אם בהגדילו את נשמתו, ממקורה הפנימי. השיקוע בעפר החומריות, וההתלהבות הנפשית בכל ערכיה, הוא רק מגדיל את המות, וממילא הוא מוסיף יראה על יראתו, וכל מה שיתאמץ האדם שלא להתירא מפניו לא יועיל לו כלום, מאחר שהוא משקיע את כל הויתו בתוכנים כאלה, שמות שולט בהם, והוא מהרסם ומכלה אותם. איך לא יתפלץ הלב על יופי הנהפך לכיעור ועל חמדה שמתהפכת לבחילה. באין לחיים מטרה, המות מוכרח להיות מאוים, המלחמה נגדו לשוא היא, העזות מאומה לא תועיל. התרופות האמתיות שבהן העולם הולך ומשתחרר משעבוד המות הן גנוזות באוצר חיים, בנשמתא דאורייתא, המתגלה בכל גילוייה, והולכת ומסתתרת בחביון עזה. ראש לכל התרופות היא אריכות ימים, אריכות ימים בכדי השעור המספיק לטבעו של אדם, הרוחני והחמרי, האישי והמשפחתי, העולמי והמדיני. כשברכה זאת מתפשטת בעולם, הולכת היא צורת המות, המטלת אימה, ומתבטלת, ותחתיה באה צורה של חזיון הויה, הראוי להערך בערכו האמתי. ואז איננו עוד משבש את הדעות, והבינה חוזרת להתגלות, איך שלא יש כאן מות כלל, על פי אותו הציור המדכא וההרוס, שהוא שוכן בלב החיים לדכאם, ומסתכלים ביום המיתה ואומרים שירה, "ד' אלהי גדלת מאד הוד והדר לבשת" (תהילים קד א, א). אריכות הימים באה על ידי תיקון החיים, בכל מובנם, וביחוד בהמובן המוסרי ההולך ומתרחב, הולך ומתעמק בכל השבילים, שהם מתפצלים ממנו. רוח המוסר העליון, הממדד את החיים בערכם, חי הוא ושוכן בנפש, על פי אותה המדה שהחיים מושקפים ממנו באורם, ולא יוכלו החיים להשקף באורם המלא, כי אם בדעת אל חי, מקור חכמה, חסד וגבורה, המאוחדים. מועיל הוא גם כן פתוחו של הרוח הלאומי, במה שהאדם מרגיש את אושר הקיבוץ הכללי בהרגשה חיה פנימית, ושמח בשמחת האומה, בתור אבר מאבריה, שבזה פחד המות מצד מראה הכליון החמרי שלו מתקלש, שהרי נשארה היא האומה בדורותיה, שבה כל מעיניו. אבל אין זאת עצמותה של ההצלה מיראת המות, שהרי סוף כל סוף העצמיות הפרטית מתבהלת משידוד מהותה. עצם ההדרכה להסרת יראת המות צריכה לבוא על ידי ההתרגלות של אהבת החיים בערכם האמיתי. כל זמן שהכל מדומדם, וחשבון החיים בא רק במהומה, אי אפשר להמדות שתזוקקנה, וממילא אי אפשר שהחיים יהיו נאהבים. כל ענין אהבת החיים בא רק על ידי הפחד הדמיוני מהמות, ואי אפשר כלל לדבר על דבר הסרת יראה זו, שהיא מלח החיים. אמנם לא תמיד צריכים החיים לעמוד במדרגה זו הפחותה, עד שאין ערכם נמצא בעצמם, כי אם ביראת הפכם. על ידי קדושת החיים בתכנם העליון, אפשר לבא לאהבת החיים העצמותית. לזה אמנם צריך שיגלה בנפש ערכו של הכלל, כלומר המציאות בכל היקפה, האדם ונשמתו, ערך הרצון הטוב, והמוסר המוחלט, בתכונת הנצח, ערכה של ההרמוניה הרוחנית עם החיים וההויה המגושמת. וזה כבר כולל חלק חשוב מהתוכן של חכמת האלהות והכרותיה הפנימיות. היסוד מונח בעילוי הרצון והתעמקותו במעמקה של ההכרה, זיווגו עמה והתאחדותו המוחלטת בקרבה. סוד הסרת הערלה הוא עליית חפץ החיים למדה העליונה המגמתית, עד שכל הנטיה ההולדית, וכל סעיפיה הרוחניים, המקושרים עמה, כל המון הרומנטיקה וכל ענפיה, כולם הם סעיפי הקודש של חוסן חפץ החיים, עד כדי להמציאו מתוך ההעדר במרום עז וטהרת חשק, המטביע את נעימת האהבה בכל היקום. החיים כשהם מוכרים בערכם הטוב, הם בעצמם מסירים הם את התבלול מעיני ההכרה, המעכב בעד הבירור של ידיעת המהות הרוחנית וערכי חייה המוחלטים. אז מתחיל העולם הרוחני להשתרע בכל הוד מילואו, מרגיש הוא אז בקרבו את עצמו וחופשו, והחיים הנשמתיים מתגלים, לא רק בתור איזה שריד של חיים גופניים, שהם הנראים כהמלאים, אלא בתור גודל עצמי, שרק ניצוץ וצל של חיים הנם החיים של קישור הגוף ותנאיו ההוים לעומתו. באופן זה כשהאמצעיים הצדדיים גם כן עוזרים, כשהמעמד האיקונומי, המשפחתי, הלאומי, ועצם שביעתם של החיים הטבעים, בא עמו, סר פחד המות לגמרי, ונהפך הוא למקור שמחה ובטחון "וחסה במותו צדיק" (משלי יד, לב). וכשתכונת חיים כזאת מתפשטת בעולם, בא השחרור ממלאך המות, במרום מילואו. ומעמד חיים כמו אלה, אפשר להכשיר את העולם אליהם. אבל לא היחיד יעצר כח לזה כי אם האומה, אומה בין האומות, אומה קדושה מופתית, אומה נבחרה, הסגולה מכל העמים, שבניה בנים לד' אלהיהם הם, הם הם המצווים על "לא תתגדדו ולא תשימו קרחה בין עיניכם למת, כי עם קדוש אתה לד' אלהיך ובך בחר ד' אלהיך להיות לו לעם סגלה מכל העמים אשר על פני האדמה" (דברים יד, א-ב), ולהעביר המות, שהוא חרפה לעם קדוש, וכל מוראיו ועצבונותיו, שהיא תחלת התרבות המכוננת, המאשרת את החיים בכל תפקידיהם. לזה הננו נקראים, ובשביל כך אנו נלחמים, וכל הנפילות אשר נפלנו לא יתיקו רגלינו מהמטרה העליונה, הנשואה בנשמתנו, בא נבא אליה, דרך כל השלבים, ודרך כל השבילים המסובכים, אבל בא נבא לאותה החירות אשר עבורה הננו חיים.להכחיד – להעלים;<b> השיקוע </b>– ההתבוססות;<b> הויתו </b>– מציאותו;<b> בתוכנים </b>– ברעיונות;<b> יתפלץ </b>– יזדעזע<b>; העזות </b>– החוצפה;<b> בנשמתא דאורייתא </b>– בנשמת התורה;<b> בחביון עזה </b>– בעוצמתה הנסתרת;<b> וההרוס </b>– ומלא ההריסה;<b> הממדד
– המעריך; <b>הַכִּלְיוֹן</b> – הסוף, ההרס; <b>מִתְקַלֵּשׁ</b> – נחלש; <b>מִשִּׁדּוּד</b> – מהרס; <b>מְדֻמְדָּם</b> – חומרני (מלשון 'דומם'); <b>מֶלַח</b> – טעם; <b>בְּיִרְאַת הֶפְכָּם</b> – בפחד מההפך מהם; <b>הִיקֵּפָהּ</b> – מרחבה; <b>הַמְּגֻשֶּׁמֶת</b> – החומרית; <b>הָעָרְלָה</b> – האטימות; <b>חֵפֶץ</b> – רצון; <b>הַהוֹלֶדֶת</b> – המינית (שמביא להולדת ילדים); <b>הַהֶעְדֵּר</b> – החיסרון; <b>הַתִּבְלוּל</b> – הערפל; <b>לְהִשְׁתָּרֵעַ</b> – להתפרס; <b>הַהֹוִים</b> – העכשוויים; <b>הָאִיקוֹנוֹמִי</b> – הכלכלי; <b>שְׂבִיעָתָם</b> – מילואם; <b>בַּמָּרוֹם</b> – בשיא; <b>הַסְּגֻלָּה</b> – הנבחרת; <b>מוֹרָאָיו</b> – פחדיו; <b>הַמְּכוֹנֶנֶת</b> – הבסיסית; <b>הַמְּאַשֶׁרֶת</b> – המחזקת; <b>יְתִיקוּ</b> – יזיזו, יסיטו.

<b>יִרְאַת הַמָּוֶת הִיא מַחֲלַת הָאָדָם הַכְּלָלִית, הַבָּאָה בְּעֵקֶב הַחֵטְא</b> – הסיבה עבורה האנושות מפחדת ממוות היא בעקבו חטא אדם הראשון; <b>הַחֵטְא יָצַר אֶת הַמָּוֶת, וְהַתְּשׁוּבָה הִיא הַתְּרוּפָה הָאַחַת לְהַכְחִיד אוֹתוֹ מִן הָעוֹלָם</b>
– בספר בראשית מתואר שלולא נכשלו אדם וחווה בחטא עץ הדעת לא היה מתים. נמצא שהמוות איננו מוכרח אלא הוא תולדה של חטאו היסודי של האדם; ממילא, כדי להעביר אותו יש לשוב בתשובה עמוקה ויסודית. <b>כָּל עֲמַל הָאָדָם סוֹבֵב וְהֹולֵךְ הוּא לְהִנָּצֵל מִן הַמָּוֶת, וְלֹא יָבֹא לְמַטַּרְתּוֹ כִּי אִם בְּהַגְדִּילוֹ אֶת נִשְׁמָתוֹ, מִמְּקוֹרָהּ הַפְּנִימִי</b> – בני האדם עסוקים בדרכים שונות בהתמודדות עם המוות ובהארכת תוחלת החיים. אמנם, הטיפול השורשי הוא טיפול רוחני ולא רק בריאותי. רק כשיחשוף האדם את מעמקי חייו, יעלם המוות מהעולם. <b>הַשִּׁקּוּעַ בְּעָפָר הַחָמְרִיּוּת, וְהַהִתְלַהֲבוּת הַנַּפְשִׁית בְּכָל עֲרָכֶיהָ, הוּא רַק מַגְדִּיל אֶת הַמָּוֶת, וּמִמֵּילָא הוּא מוֹסִיף יִרְאָה עַל יִרְאָתוֹ</b> – ככל שאדם מתלהב יותר מחייו החומרניים הוא רק מוסיף בעצמו פחד מן המוות, <b>וְכָל מַה שֶּׁיִּתְאַמֵּץ הָאָדָם שֶׁלֹּא לְהִתְיָרֵא מִפָּנָיו לֹא יוֹעִיל לוֹ כְּלוּם, מַאֲחַר שֶׁהוּא מַשְׁקִיעַ אֶת כָּל הֲוִיָּתוֹ בְּתֹוכְנִים כָּאֵלֶּה, שֶׁמָּוֶת שׁוֹלֵט בָּהֶם, וְהוּא מְהָרְסָם וּמְכַלֶּה אוֹתָם</b> – מכיוון שאדם מרגיל עצמו להתמכר לחיים חומרניים ושטחיים, הרי שאינו מצליח להשתחרר מן הפחד שהמוות יבוא ויהרוס אותם; ואכן, <b>אֵיךְ לֹא יִתְפַּלֵּץ הַלֵּב עַל יֹפִי הַנֶּהְפָּךְ לְכִיעוּר וְעַל חֶמְדָּה שֶׁמִּתְהַפֶּכֶת לִבְחִילָה</b> – אם אדם מביט על החיים כמציאות חומרנית לבדה, המוות אכן מעורר תחושות אדירות של פחד ותסכול על היופי והטוב שלכאורה פוסקים בעת המוות. <b>בְּאֵין לַחַיִּים מַטָּרָה, הַמָּוֶת מֻוכְרָח לִהְיוֹת מֵאוּיָּם, הַמִּלְחָמָה נֶגְדּוֹ לַשָּׁוְא הִיא, הָעַזּוּת מֵאוּמָה לֹא תוֹעִיל</b> – כאשר לא מוצאים משמעות לחיים, אזי המלחמה והמרד כנגד פחד המוות נועדה מראש לכישלון: העונג החומרי, הכיבודים החברתיים ואפילו הערכים האנושיים – כולם כלים ועוברים, והמוות מחכה בפתח. <b>הַתְּרוּפוֹת הָאֲמִתִּיּוֹת שֶׁבָּהֶן הָעוֹלָם הוֹלֵךְ וּמִשְׁתַּחְרֵר מִשִּׁעְבּוּד הַמָּוֶת הֵן גְּנוּזוֹת בְּאֹוצַר חַיִּים, בְּנִשְׁמָתָא דְאוֹרַיְיתָא, הַמִּתְגַּלֶּה בְּכָל גִּלּוּיֶיהָ, וְהֹולֶכֶת וּמִסְתַּתֶּרֶת בְּחִבְיוֹן עֻזָּה</b> – הדרך היחידה להשתחרר מחרדת המוות היא להידבק בנשמת תורת ישראל, על גילוייה השונים (מצוות, מעשים טובים וכדומה); התכנים התורניים, בעוצמתם הנסתרת, רק הם יכולים להעניק משמעות אמיתית לחיי האדם. <b>רֹאשׁ לְכָל הַתְּרוּפוֹת</b> שגנוזות בתורה <b>הִיא אֲרִיכוּת יָמִים, אֲרִיכוּת יָמִים בִּכְדֵי הַשִּׁעוּר הַמַּסְפִּיק לְטִבְעוֹ שֶׁל אָדָם, הָרוּחָנִי וְהַחָמְרִי, הָאִישִׁי וְהַמִּשְׁפַּחְתִּי, הָעֹולָמִי וְהַמְּדִינִי</b> – הדבקות בערכים התורניים מעניקה "אריכות ימים" לאדם היינו משמעות לחייו הרוחניים, החומריים, הפרטיים, המשפחתיים, הטבעיים והפוליטיים. <b>כְּשֶׁבְּרָכָה זֹאת מִתְפַּשֶּׁטֶת בָּעוֹלָם, הֹולֶכֶת הִיא צוּרַת הַמָּוֶת, הַמֵּטִילַת אֵימָה, וּמִתְבַּטֶּלֶת, וְתַחְתֶּיהָ בָּאָה צוּרָה שֶׁל חִזְיוֹן הֲוָיָה, הָרָאוּי לְהֵעָרֵךְ בְּעֶרְכּוֹ הָאֲמִתִּי</b> – ככל שערכי התורה יתפשטו באנושות כך נביט על המציאות כפי שהיא באמת, כגילוי אלוהי ערכי, ולא כחיי חומר זמניים הרדופים בפחד מן המוות. <b>וְאָז</b> המוות <b>אֵינֶנּוּ עוֹד מְשַׁבֵּשׁ אֶת הַדֵּעוֹת, וְהַבִּינָה חוֹזֶרֶת לְהִתְגַּלּוֹת, אֵיךְ שֶׁלֹּא יֵשׁ כָּאן מָוֶת כְּלָל, עַל פִּי אוֹתוֹ הַצִּיּוּר הַמְּדַכֵּא וְהֶהָרוּס, שֶׁהוּא שׁוֹכֵן בְּלֵב הַחַיִּים לְדַכְּאָם</b> – במצב המתוקן, שבו הבינה שולטת, מתברר שמצד האמת אין כלל מוות (במשמעות של כיליון מוחלט), <b>וּמִסְתַּכְּלִים בְּיוֹם הַמִּיתָה וְאוֹמְרִים שִׁירָה "ד' אֱלֹהַי גָּדַלְתָּ מְאֹד הוֹד וְהָדָר לָבָשְׁתָּ</b>" – המוות לא יצטייר כאירוע חריג וטראומתי אלא כשלב מתבקש בסדר החיים של האדם. על מוות כזה אמר דוד שירה שכן ניכר שהוא חלק מתיקונו הרוחני של האדם. <b>אֲרִיכוּת הַיָּמִים בָּאָה עַל יְדֵי תִּקּוּן הַחַיִּים, בְּכָל מֹובְנָם, וּבִיחוּד בְּהַמֹּובָן הַמּוּסָרִי הַהֹולֵךְ וּמִתְרַחֵב, הֹולֵךְ וּמִתְעַמֵּק בְּכָל הַשְּׁבִילִים, שֶׁהֵם מִתְפַּצְּלִים מִמֶּנּוּ</b> – "אריכות הימים" המובטחת בתורה מתבטאת בתיקון חיי האדם שהולכים ומשתכללים, הן במובן הפיזי, ועוד יותר במובן המוסרי; <b>רוּחַ הַמּוּסָר הָעֶלְיוֹן, הַמּוֹדֵד אֶת הַחַיִּים בְּעֶרְכָּם, חַי הוּא וְשֹׁוכֵן בַּנֶּפֶשׁ, עַל פִּי אוֹתָהּ הַמִּדָּה שֶׁהַחַיִּים מוּשְׁקָפִים מִמֶּנּוּ בְּאוֹרָם, וְלֹא יוּכְלוּ הַחַיִּים לְהִשְׁקֵף בְּאוֹרָם הַמָּלֵא, כִּי אִם בְּדַעַת אֵל חַי, מְקוֹר חָכְמָה, חֶסֶד וּגְבוּרָה, הַמְּאֻוחָדִים</b> – המוסריות העליונה, שמעניקה לחיים את ערכם המדוד והמדויק, מאפשרת לחיות בצורה נכונה ומאוזנת, בחכמה, בגבורה ובמתן חסד; ליהנות מהטוב שבחיים עצמם ולא מתאוות חולפות וסוערות. <b>מוֹעִיל הוּא גַּם כֵּן פִּתּוּחֹו שֶׁל הָרוּחַ הַלְּאֻומִּי, בְּמַה שֶּׁהָאָדָם מַרְגִּישׁ אֶת אֹושֶׁר הַקִּבּוּץ הַכְּלָלִי בְּהַרְגָּשָׁה חַיָּה פְּנִימִית, וְשָׂמֵחַ בְּשִׂמְחַת הָאֻמָּה, בְּתוֹר אֵבֶר מֵאֶבְרֶיהָ, שֶׁבָּזֶה פַּחַד הַמָּוֶת מִצַּד מַרְאֵה הַכִּלָּיוֹן הַחָמְרִי שֶׁלּוֹ מִתְקַלֵּשׁ, שֶׁהֲרֵי נִשְׁאֲרָה הִיא הָאֻמָּה בְּדֹורֹתֶיהָ, שֶׁבָּהּ כָּל מַעְיָנָיו</b> – דרך נוספת להתמודדות עם החשש מהמוות היא חיבור לעם ישראל. כשהאדם מחובר להיסטוריה הנצחית של עמו, החשש לגורלו האישי נחלש (כי האומה נותרת לנצח) וממילא גם הפחד מהמוות פחות דומיננטי בחייו. <b>אֲבָל אֵין זֹאת עַצְמֻתָהּ שֶׁל הַהַצָּלָה מִיִּרְאַת הַמָּוֶת, שֶׁהֲרֵי סֹוף כָּל סֹוף הָעַצְמִיּוּת הַפְּרָטִית מִתְבַּהֶלֶת מִשִּׁדּוּד מַהוּתָהּ</b> – אולם גם החיבור אל האומה לא מסלק את חרדת הקיום האישית שכן הדאגה של האדם לעצמו היא התופסת את עיקר הנפש. אם כן, מה הוא הפתרון השלם? <b>עֶצֶם הַהַדְרָכָה לְהָסֵר יִרְאַת הַמָּוֶת צְרִיכָה לָבוֹא עַל יְדֵי הַהִתְרַגְּלוּת שֶׁל אַהֲבַת הַחַיִּים בְּעֶרְכָּם הָאֲמִתִּי</b> – כדי לא לפחד מכיליון הגוף, מהמוות, צריך להתייחס אל החיים במבט שונה לחלוטין. <b>כָּל זְמַן שֶׁהַכֹּל מְדֻומְדָּם, וְחֶשְׁבּוֹן הַחַיִּים בָּא רַק בִּמְהוּמָה, אִי אֶפְשָׁר לְהַמִּדּוֹת שֶׁתְּזֻוקַּקְנָה, וּמִמֵּילָא אִי אֶפְשָׁר שֶׁהַחַיִּים יִהְיוּ נֶאֱהָבִים</b> – כשהאדם מחובר יוצר מדי אל החוויות החושיות (עסוק בדברים 'דוממים'), אל השאיפה לכבוד ופיתוח תדמית מוצלחת, הוא יתקשה להסביר מה טוב בחייו. <b>כָּל עִנְיַן אַהֲבַת הַחַיִּים</b> אצל אדם כזה <b>בָּא רַק עַל יְדֵי הַפַּחַד הַדִּמְיוֹנִי מֵהַמָּוֶת, וְאִי אֶפְשָׁר כְּלָל לְדַבֵּר עַל דָּבָר הֲסָרַת יִרְאָה זוֹ, שֶׁהִיא מֶלַח הַחַיִּים</b> – בעומק העניין כל טעם החיים שלו נובע רק מן הפחד למות; הכוח המרכזי שמניע את חייו הוא הניסיון לדחות את הסוף הבלתי נמנע. ברור שכאשר על החיים סובבים סביב תחושה שכזו אי אפשר להיפרד מהחרדה הקיומית שמלווה את האדם בכל עת. <b>אֲמְנָם לֹא תָּמִיד צְרִיכִים הַחַיִּים לַעֲמֹוד בְּמַדְרֵגָה זוֹ הַפְּחוּתָה, עַד שֶׁאֵין עֶרְכָּם נִמְצָא בְּעַצְמָם, כִּי אִם בְּיִרְאַת הֶפְכָּם. עַל יְדֵי קְדֻשַּׁת הַחַיִּים בְּתָכְנָם הָעֶלְיוֹן, אֶפְשָׁר לָבֹא לְאַהֲבַת הַחַיִּים הָעַצְמֻתִית</b> – כשהאדם מבין שעיקר החיים הוא הקדושה – עולם הרוח, המעשה הטוב והישר, החסד והמידות הטובות – שמח הוא מכל פעולה ערכית ולו הקטנה ביותר. זוהי אהבת החיים מצד עצמם, חיים נפלאים שלא יסתיימו גם אחרי יעזוב האדם את גופו. <b>לָזֶה אָמְנָם צָרִיךְ שֶׁיְּגַלֶּה בַּנֶּפֶשׁ עֶרְכּוֹ שֶׁל הַכְּלָל, כְּלוֹמַר הַמְּצִיאוּת בְּכָל הֶיקֵּפָהּ, הָאָדָם וְנִשְׁמָתוֹ, עֵרֶךְ הָרָצוֹן הַטּוֹב, וְהַמּוּסָר הַמֻּוחְלָט, בְּתִכּוּנַת הַנֶּצַח, עֶרְכָּהּ שֶׁל הַהַרְמוֹנְיָה הָרוּחָנִית עִם הַחַיִּים וְהַהֲוָיָה הַמְּגֻושֶּׁמֶת</b> – מדרגת חיים שכזו דורשת העמקה ובירור יסודי בדבר מהותו של האדם. האדם צריך להבין שאת משמעות חייו יקבל בחיבור אל נשמתו, ברצון הטוב שמתחזק ומתעורר על ידי המוסר, התורה והמצוות – אלה מעניקים לו חיבור אל הנצח והרמוניה עם העולם הזה. <b>וְזֶה כְּבָר כֹּולֵל חֵלֶק חָשׁוּב מֵהַתֹּוכֶן שֶׁל חָכְמַת הָאֱלֹהוּת וְהַכָּרֹותֶיהָ הַפְּנִימִיּוֹת</b> – מדרגה זו היא תוכן מרכזי בתורת הסוד. <b>הַיְסוֹד מֻנָּח בְּעִלּוּי הָרָצוֹן וְהִתְעַמְּקוּתוֹ בְּמַעֲמַקֶּהָ שֶׁל הַהַכָּרָה, זִוּוּגֹו עִמָּהּ וְהִתְאַחֲדֻותוֹ הַמֻּוחְלֶטֶת בְּקִרְבָּהּ</b> – ככל שהאדם יתרגל לעצב את רצונו על פי הכרת האמת הנצחית שמעבר לחוש והרגש, כך יוכל להתחבר לחיי הנצח. אחת המצוות המחברות את האדם אל הנצח היא מצוות המילה: <b>סוֹד הֲסָרַת הָעָרְלָה הוּא עֲלִיַּית חֵפֶץ הַחַיִּים לְמִדָּה הָעֶלְיוֹנָה הַמַּגַּמָּתִית, עַד שֶׁכָּל הַנְּטִיָּה הַהֻלְדִּית, וְכָל סְעִיפֶיהָ הָרוּחָנִיִּים, הַמְּקֻושָּׁרִים עִמָּהּ, כָּל הֲמוֹן הָרֹומַנְטִיקָה וְכָל עֲנָפֶיהָ, כֻּלָּם הֵם סְעִיפֵי הַקֹּדֶשׁ שֶׁל חֹוסֶן חֵפֶץ הַחַיִּים</b>
– כשהאדם מסיר את הערלה הוא עסוק בתיקון הנטייה המינית של האנושות. הוא מרומם את רצון החיים (שניכר בשיאו בנטייה להוליד חיים) ואזי כל רגשות האהבה, והדחיפה היצרית מקבלות גוון נצחי וקדוש של רצון חיים חזק ועדין, <b>עַד כְּדֵי לְהַמְצִיאוֹ מִתּוֹךְ הֶעְדֵּר בִּמְרוֹם עֹז וְטָהֳרַת חֵשֶׁק, הַמַּטְבִּיעַ אֶת נְעִימַת הָאַהֲבָה בְּכָל הַיְּקוּם</b> – עד שרצון חיים זה (היצר המיני) 'מומצא מחדש' ומחולל מהפכה לטובה של אהבה והרמוניה בעולם כולו. <b>הַחַיִּים כְּשֶׁהֵם מוּכָּרִים בְּעֶרְכָּם הַטּוֹב, הֵם בְּעַצְמָם מְסִירִים הֵם אֶת הַתִּבְלוּל מֵעֵינֵי הַהַכָּרָה, הַמְּעַכֵּב בְּעַד הַבֵּרוּר שֶׁל יְדִיעַת הַמַּהוּת הָרוּחָנִית וְעֶרְכֵי חַיֶּיהָ הַמֻּחְלָטִים</b> – כשמכירים את החיים בצורתם הנכונה, כשמתענגים מחיי הרוח ולא מחוויות חושניות, מסולק מאליו מסך הערפל שמעכב את ההבנה העמוקה, הרוחנית והנצחית. <b>אָז מַתְחִיל הָעוֹלָם הָרוּחָנִי לְהִשְׁתָּרֵעַ בְּכָל הוֹד מִלּוּאוֹ, מַרְגִּישׁ הוּא אָז בְּקִרְבּוֹ אֶת עַצְמוֹ וְחָפְשׁוֹ</b> – העולם הרוחני מתפרש במילואו, והאדם מרגיש את החופש העצמי שלו, <b>וְהַחַיִּים הַנִּשְׁמָתִיִּים מִתְגַּלִּים, לֹא רַק בְּתוֹר אֵיזֶה שָׂרִיד שֶׁל חַיִּים גּוּפָנִיִּים, שֶׁהֵם הַנִּרְאִים כְּהַמְּלֵאִים, אֶלָּא בְּתוֹר גֹּדֶל עַצְמִי, שֶׁרַק נִיצוֹץ וְצֵל שֶׁל חַיִּים הֵנָּם הַחַיִּים שֶׁל קִשּׁוּר הַגּוּף וּתְנָאָיו הַהֹוִים לְעֻמָּתוֹ</b> – ואזי החיים הנשמתיים מתגלים כחיים האמיתיים (ולא כפי שנדמה היום שהחיים הממשיים הם חיי החומר), ומתברר שחיי הגוף והמציאות העכשווית הם רק צל של הנשמה הנצחית. <b>בְּאֹפֶן זֶה כְּשֶׁהָאֶמְצָעִיִּים הַצְּדָדִיִּים גַּם כֵּן עוֹזְרִים, כְּשֶׁהַמַּעֲמָד הָאִיקוֹנוֹמִי, הַמִּשְׁפַּחְתִּי, הַלְּאוּמִי, וְעֶצֶם שְׂבִיעָתָם שֶׁל הַחַיִּים הַטִּבְעִים, בָּא עִמּוֹ, סָר פַּחַד הַמָּוֶת לְגַמְרֵי</b> – כשהכרה יסודית זו חודרת עוד ועוד בנפש האדם ותנאי החיים גם הם משתפרים ברווחה כלכלית, במסגרות משפחתיות וחברתיות תקינות ובשביעות רצון כללית – מתקבל המוות כחלק מסדר ההתעלות הטבעי של האדם; <b>ו</b>אדרבה, <b>נֶהְפַּךְ הוּא לִמְקוֹר שִׂמְחָה וּבִטָּחוֹן</b>, כדברי הפסוק "<b>וְחָסָה בְמוֹתוֹ צַדִּיק</b>". <b>וְכִשְׁתְּכוּנַת חַיִּים כָּזֹאת מִתְפַּשֶּׁטֶת בָּעוֹלָם, בָּא הַשִּׁחְרוּר מִמַּלְאַךְ הַמָּוֶת, בִּמְרוֹם מִלּוּאוֹ</b> – ככל שמדרגה זו תהיה נחלת יותר ויותר אנשים כך נבוא למצב עליו ניבאו הנביאים שבו פחד המוות יסור מהמציאות. <b>וּמַעֲמַד חַיִּים כְּמוֹ אֵלֶּה, אֶפְשָׁר לְהַכְשִׁיר אֶת הָעוֹלָם אֲלֵיהֶם</b> – מדרגת חיים מעין זו אינה רק משאת נפש מופשטת אלא מציאות ממשית שניתן להכשיר את האנושות אליה, <b>אֲבָל לֹא הַיָּחִיד יַעֲצֹר כֹּחַ לָזֶה כִּי אִם הָאֻמָּה, אֻמָּה בֵּין הָאֻמּוֹת</b> – כדי שמדרגה נפלאה זו תיהפך לנחלת האנושות בכלל צריך שעם שלם ינחיל את המורשת הנפלאה הזו בהיסטוריה האנושית; <b>אוּמָּה קְדוֹשָׁה מוּפְתִית, אוּמָּה נִבְחֶרֶת, הַסְּגֻלָּה מִכָּל הָעַמִּים, שֶׁבָּנֶיהָ בָּנִים לַד' אֱלֹהֵיהֶם הֵם, הֵם הֵם הַמְּצֻוִּים עַל "לֹא תִתְגֹּדְדוּ וְלֹא תָשִׂימוּ קָרְחָה בֵּין עֵינֵיכֶם לָמֵת, כִּי עַם קָדוֹשׁ אַתָּה לַד' אֱלֹהֶיךָ וּבְךָ בָּחַר ד' אֱלֹהֶיךָ לִהְיוֹת לוֹ לְעַם סְגֻלָּה מִכֹּל הָעַמִּים אֲשֶׁר עַל פְּנֵי הָאֲדָמָה"</b> – אומה קדושה שמצווה שלא לשרוט ('להתגודד') ולתלוש שערות ראשם בזמן האבל, כלומר לא לשקוע בקטנות ואבל קיצוני למראה המוות הנתפס בעיני בשר כחידלון מוחלט, <b>וּלְהַעֲבִיר הַמָּוֶת, שֶׁהוּא חֶרְפָּה לְעַם קָדוֹשׁ, וְכָל מוֹרָאָיו וְעִצְּבוֹנוֹתָיו, שֶׁהִיא תְּחִלַּת הַתַּרְבּוּת הַמְכּוֹנֶנֶת, הַמְּאַשֶּׁרֶת אֶת הַחַיִּים בְּכָל תַּפְקִידֵיהֶם</b> – עם ישראל נבחר להנחיל את מורשת זו ולכן הוא מצווה להתרחק מן המוות ופחדיו ולאהוב את החיים בעצמם; לייסד תרבות של שמחה, יציבות ואושר. <b>לָזֶה הַנֵּנוּ נִקְרָאִים, וּבִשְׁבִיל כָּךְ אָנוּ נִלְחָמִים, וְכָל הַנְּפִילוֹת אֲשֶׁר נָפַלְנוּ לֹא יְתַיְּקוּ רַגְלֵינוּ מֵהַמַּטָּרָה הָעֶלְיוֹנָה, הַנְּשׂוּאָה בְּנִשְׁמָתֵנוּ, בָּא נָבֹא אֵלֶיהָ, דֶּרֶךְ כָּל הַשְּׁלַבִּים, וְדֶרֶךְ כָּל הַשְּׁבִילִים הַמְסֻבָּכִים, אֲבָל בָּא נָבֹא לְאוֹתָהּ הַחֵרוּת אֲשֶׁר עֲבוּרָהּ הַנֵּנוּ חַיִּים</b> – התיקון השלם של האנושות הוא התפקיד הגדול של עם ישראל. בכל ההיסטוריה סבלנו מצרות וקשיים, מבית ומחוץ, מכישלונות והצלחות; כל המהלך הגדול הזה יוביל בסופו של דבר לתיקון העתידי של העולם, החופש מהשעבוד לגוף והאהבה לחיים הטובים.

<b>מִבְּחַיִּים עַד הָעוֹלָם</b>המות בא בעקב החטא, לולא החטא הקדמון, לולא הלך האדם אחרי תאותיו הבהמיות, היתה התחושה הרוחנית מופיעה עליו ברוב אורה. אין אנו מתחילים את התולדה האנושית מהגשמתו הגלויה של האדם, שבאה אחרי נפילה עמוקה. יסוד המציאות מתחיל באדם בהויתו העליונה, בהיותו מואר הארה רוחנית לפי תכונת עצם נשמתו. והנשמה במילוי החיים מוארה היא חוצה לגויתו ופנימה, היצירה הגופנית המרתקת את מאורה של הנשמה אל הגוף, והיא פועלת בו את פעולתה. לולא נפל האדם ברשת השכחה, ושאיפתו אל הגדולה העליונה, שהיא העבודה האלהית, עבודת גן עדן לעבדה ולשמרה, לא חדלה, והיא רק היא היתה מכשרת את המשכת החיים, אז החיים בעצמם, בהתאימם אל המטרה הנשאה הכללית, של הויתו של האדם האצילית, אינם צריכים להפסק. מדוע זה לא תתקשר הנשמה בגויה להחיותה תמיד, מדוע לא תמצא את כל מרחביה, בהיותה מנצחת על עבודתה החיה במרכזה הנשא, הגויה וכליה? רק מפני שכרע הרצון תחת המחשך של השעבוד השפל של העבדות הבהמית הגופנית, ורפש זה נטבע בו האדם עד אין מנוס. לא שאיפה רוממה ונצחית של יצירת חיים נשאים פועל בהעלאת נר החיים ביצירות גופיות, אלא כח אחר מעורב, "יצר סוכן" (מתוך פיוט "אמנם כן" לראש השנה), והתעוררות שפלה סמויה, על כן אין הקישור אמיץ, והמחשכים רבו. כפי ערכו של הזיכוך הרעיוני, תעלה יקרת הנשמה המופעת, ושלטונה על הגוף יגדל, אבל לנצח את המות לא תוכל, 'עטיו של נחש' (על פי בבא בתרא יז, א) מפעפע ומחלחל, עד אשר יפוח היום, והשאיפה העליונה תלך ותתגשם, הרצון הנשגב, של שכלול חיים שלמים ונשאים, יגדל ויגבר על כל נטיה, וההשפלה העבדותית, אשר לחומר ותנאיו הנלחצים, לא תהיה מעורבת בכח היצירה. הנשמות שבגוף תכלינה, נשמות חדשות, שהן למעלה מן הגוף, יוצרות אותו, מתרכזות בו, ושואפות ממנו ועל ידו למרומים נשאים מאד, הן יופעו, והתולדה שהקריאה אל חייה נובעת בפועל מחפץ רומם זה, של שאיפת יקיצה לחיים עליונים, היא תהיה המנצחת בעולם, לפניה יכרע המות ברך, ולא יזכר ולא יפקד, ובולע לנצח. המות מום הוא ביצירה, ישראל נועד להעבירו, חרפת עם הוא לנו, "וחרפת עמו יסיר מעל כל הארץ, כי ד' דבר" (ישעיהו כה, ח).התולדה </b>– ההיסטוריה; <b>מֵהַגְשָׁמָתוֹ</b> – מחומריותו; <b>בְּהֲוִיָּתוֹ</b> – במציאותו; <b>מוּאָרָה</b> – מוארת; <b>לְגוּיָתוֹ</b> – לגופו; <b>הַמְּרַתֶּקֶת</b> – המחברת; <b>חָדְלָה</b> – פסקה; <b>מְכַשֶּׁרֶת</b> – מכינה; <b>הַנִּשָּׂא</b> – המרומם; <b>וְכֵלֶיהָ</b> – ומכשיריה; <b>שֶׁכָּרַע</b>
– נכשל; <b>וְרֶפֶשׁ</b> – ולכלוך; <b>גּוּפִיּוּת</b> – גופניות; <b>סוֹכֵן</b> – שולט; <b>וְהִתְעוֹרְרוּת שְׁפָלָה</b> – ורצון יצרי נמוך; <b>אֲמִיץ</b> – חזק; <b>יִקְרַת</b>- גודל; <b>הַמּוֹפָעַת</b> – הגלויה, השולטת; <b>עִטְיוֹ</b> – סיבתו; <b>מְפַעְפֵּעַ</b> – תוסס; <b>יָפוּחַ</b> – יסתיים; <b>שִׁכְלוּל</b> – תיקון; <b>הַנִּלְחָצִים</b> – המצומצמים; <b>תִּכְלֶינָה</b> – תיגמרנה; <b>וְהַתּוֹלָדָה</b> – והתוצר; <b>מֵחֵפֶץ רוּמֵם</b> – רצון עליון; <b>יִפָּקֵד</b> – ימצא; <b>וּבוֹלֵעַ לָנֶצַח</b> – ונעלם ('נבלע') לתמיד. <b>מוּם</b> – תקלה, כישלון.

<b>הַמָּוֶת בָּא בְּעִקְּבֵי הַחֵטְא</b> – מציאותם של המוות והחסרונות בעולם הם תוצר של נפילה מוסרית; <b>לוּלֵא הַחֵטְא הַקַּדְמוֹן, לוּלֵא הָלַךְ הָאָדָם אַחֲרֵי תַּאֲוֹתָיו הַבַּהֲמִיּוֹת, הָיְתָה הַתְּחוּשָׁה הָרוּחָנִית מוֹפִיעָה עָלָיו בְּרֹב אוֹרָהּ</b> – לולא חטא האכילה מעץ הדעת ("החטא הקדמון") שהוא ביטוי לנטייה העקרונית של האנושות לגסות ולחומרנות, המציאות הרוחנית האינסופית הייתה שולטת במציאות וממילא לא היה מוות. לכן יש לדעת ש <b>אֵין אֲנוּ מַתְחִילִים אֶת הַתּוֹלָדָה הָאֲנוּשִׁית מֵהַגְשָׁמָתוֹ הַגְּלוּיָה שֶׁל הָאָדָם, שֶׁבָּאָה אַחֲרֵי נְפִילָה עֲמֻקָּה</b> – ההיסטוריה האנושית איננה מתחילה מבני אדם חומרניים, נופלים וכושלים במהותם, אלא <b>יְסוֹד הַמְּצִיאוּת מַתְחִיל בְּאָדָם בְּהִוָּיוּ הָעֶלְיוֹנָה, בִּהְיוֹתוֹ מוּאָר הָאָרָה רוּחָנִית לְפִי תְּכוּנַת עֶצֶם נִשְׁמָתוֹ, וְהַנְּשָׁמָה בְּמִלּוּי הַחַיִּים מוּאָרָה הִיא חוּצָה לְגוּיָתוֹ וּפְנִימָה, הַיְצִירָה הַגּוּפָנִית הַמְרַתֶּקֶת אֶת מְאוֹרָהּ שֶׁל הַנְּשָׁמָה אֶל הַגּוּף, וְהִיא פּוֹעֶלֶת בּוֹ אֶת פְּעֻלָּתָהּ</b> – בעומק חייו של האדם מקננת נשמה טהורה המאירה  את החיים הגופניים, מהחוץ כלפי פנים; המציאות הגופנית היא רק הכלי שמאפשר לחבר את הנשמה אליו ולפעול בו. <b>לוּלֵא נָפַל הָאָדָם בְּרֶשֶׁת הַשִּׁכְחָה, וּשְׁאִיפָתוֹ אֶל הַגְּדֻלָּה הָעֶלְיוֹנָה, שֶׁהִיא הָעֲבוֹדָה הָאֱלֹהִית, עֲבוֹדַת גַּן עֵדֶן לְעָבְדָהּ וּלְשָׁמְרָהּ, לֹא חָדְלָה, וְהִיא רַק הִיא הָיְתָה מְכַשֶּׁרֶת אֶת הֶמְשֵׁךְ הַחַיִּים, אָז הַחַיִּים בְּעַצְמָם, בְּהִתְאִימָם אֶל הַמַּטָּרָה הַנִּשָּׂאָה הַכְּלָלִית, שֶׁל הִוָּתוֹ שֶׁל הָאָדָם הָאֲצִילִית, אֵינָם צְרִיכִים לְהֵפָסֵק</b> – אם האדם היה נשאר נאמן וקשוב לנשמתו, לשאיפות הנשגבות שבעומק חייו, הוא היה נשאר ב'גן עדן' ולא היה צריך למות. 'גן עדן' איננו מקום פיזי אלא מדרגת חיים מופלאה, במדרגה זו האדם טרוד בעיקר בעבודת ה', בפיתוח הנשמה האלוהית בחייו. במצב כזה, אין צורך להפסיק את החיים על מנת לשחרר את האדם מגופו, שכן החיים מותאמים אל המטרה הגדולה של חיים אציליים, אפילו בהיות האדם בגוף חומרי וגס. <b>מַדּוּעַ זֶה לֹא תִּתְקַשֵּׁר הַנְּשָׁמָה בַּגְּוִיָּה לְהַחֲיוֹתָהּ תָּמִיד, מַדּוּעַ לֹא תִּמְצָא אֶת כָּל מֶרְחֲבֵיָהּ, בִּהְיוֹתָהּ מְנַצַּחַת עַל עֲבוֹדָתָהּ הַחַיָּה בְּמִרְכָּזָהּ הַנִּשָּׂא, הַגְּוִיָּה וּכְלֵיָהּ?</b> – מדוע אם כן זהו אינו המצב כיום? למה הנשמה אינה מחוברת באופן תמידי עם הגוף, ומסוגלת לנהל את מרכז החיים באופן מרומם? <b>רַק מִפְּנֵי שֶׁכָּרַע הָרָצוֹן תַּחַת הַמַּחְשָׁךְ שֶׁל הַשִּׁעְבוּד הַשָּׁפֵל שֶׁל הָעַבְדוּת הַבַּהֲמִית הַגּוּפָנִית, וְרֶפֶשׁ זֶה נִטְבַּע בּוֹ הָאָדָם עַד אֵין מָנוֹס</b>
– אלא שהאדם שקוע עד צוואר בחומרנות, בזוהמת החיים הבהמיים שהשתלטו על חייו, ואזי <b>לֹא שְׁאִיפָה רוֹמְמָה וְנִצְחִית שֶׁל יְצִירַת חַיִּים נִשָּׂאִים פּוֹעֵל בְּהַעֲלָאַת נֵר הַחַיִּים בִּיצִירוֹת גּוּפָנִיּוֹת, אֶלָּא כֹּחַ אַחֵר מְעֹרָב, יֵצֶר סוֹכֵן, וְהִתְעוֹרְרוּת שְׁפֵלָה סְמוּיָה, עַל כֵּן אֵין הַקִּשּׁוּר אָמִיץ, וְהַמַּחֲשַׁכִּים רָבוּ</b> – במצב כזה מה שמניע את חיי האדם איננה שאיפה רוחנית לרומם את הגוף אלא היצר שולט ("סוכן") בו, ועל כן מתפרם החיבור שבים הנשמה לגוף. אמנם אין זה סוף הסיפור: <b>כְּפִי עֶרְכּוֹ שֶׁל הַזִּכּוּךְ הָרַעְיוֹנִי, תַּעֲלֶה יְקָרַת הַנְּשָׁמָה הַמּוֹפָעַת, וְשִׁלְטוֹנָהּ עַל הַגּוּף יִגְדַּל</b> – ככל שהאדם מתחבר לדעות טהורות יופיע יותר גודל הנשמה ותנהל את הגוף. זוהי אמנם התחלת ההתמודדות עם המוות, <b>אֲבָל לְנַצֵּחַ אֶת הַמָּוֶת לֹא תוּכַל, עֶטְיוֹ שֶׁל נָחָשׁ מְפַעְפֵּעַ וּמְחַלְחֵל</b> – בסופו של דבר, במצב היום, לא תוכל הנשמה לנצח את המוות לחלוטין כי החטא הקדמוני (שנגרם ב'עטיו של נחש') מצוי בבסיס המציאות <b>עַד אֲשֶׁר יִפּוּחַ הַיּוֹם</b> – עד היום שבו יסתלק ("יפוח") <b>הָעִידָּן</b> ("היום") המוכר לנו, <b>וְהַשְּׂאִיפָה הָעֶלְיוֹנָה תֵּלֵךְ וְתִתְגַּשֵּׁם, הָרָצוֹן הַנִּשְׂגָּב, שֶׁל שִׁכְלוּל חַיִּים שְׁלֵמִים וְנִשָּׂאִים, יִגְדַּל וְיִגְבַּר עַל כָּל נְטִיָּה, וְהַהַשְׁפָּלָה הָעַבְדוּתִית, אֲשֶׁר לַחֹמֶר וּתְנָאָיו הַנִּלְחָצִים, לֹא תִּהְיֶה מְעֹרֶבֶת בְּכֹחַ הַיְּצִירָה</b> – יגיעו ימים שבהם תהיה מהפכה רוחנית שתשחרר את האדם לחלוטין מהשיעבוד ליצרים הגסים והנשמה בלבד תיצור את חייו; <b>הַנְּשָׁמוֹת שֶׁבַּגּוּף תִּכְלֶינָה, נְשָׁמוֹת חֲדָשׁוֹת, שֶׁהֵן לְמַעְלָה מִן הַגּוּף, יוֹצְרוֹת אוֹתוֹ, מִתְרַכְּזוֹת בּוֹ, וְשׁוֹאֲפוֹת מִמֶּנּוּ וְעַל יָדוֹ לִמְרוֹמִים נִשָּׂאִים מְאֹד, הֵן יוּפָעוּ</b> – לעתיד לבא נשמות חדשות יופיעו, כאלו שהשתחררו מאחיזת הגוף ושולטות בו; <b>וְהַתּוֹלָדָה שֶׁהַקְּרִיאָה אֶל חַיֶּיהָ נוֹבַעַת בְּפֹעַל מֵחֵפֶץ רוֹמֵם זֶה, שֶׁל שְׁאִיפַת יְקִיצָה לְחַיִּים עֶלְיוֹנִים, הִיא תִּהְיֶה הַמְּנַצַּחַת בָּעוֹלָם, לְפָנֶיהָ יִכְרַע הַמָּוֶת בֶּרֶךְ, וְלֹא יִזָּכֵר וְלֹא יִפָּקֵד, וּבֻלַּע לָנֶצַח</b> – ורצון מרומם זה יצור שאיפה מחודשת של הנשמה לחיים עליונים, שמול שאיפה זו יעלם ('יבולע') המוות סופית מהחיים האנושיים. לסיום מסכם הרב: <b>הַמָּוֶת מוּם הוּא בַּיְּצִירָה, יִשְׂרָאֵל נוֹעַד לְהַעֲבִירוֹ, חֶרְפַּת עַם הוּא לָנוּ</b> – המוות איננו טבעי אלא מום עובר. המוות הוא ביזיון לאנושות ובמיוחד לישראל, הוא מלמד על החטא הטבוע במציאות. תפקידו ההיסטורי של עם ישראל הוא להעביר אותו מהעולם, <b>וְ"חֶרְפַּת עַמּוֹ יָסִיר מֵעַל כָּל הָאָרֶץ"כִּי ד' דִּבֵּר"</b>.




<b>מַאֲמָר שְׁלִישִׁיָּה: אַחְדּוּת הַכּוֹלֶלֶת: סֵדֶר אַחְיוּת הַחַיּוּת הָאֱלֹהִית הָעוֹלָמִית: א'אַחְדוּת הַהֲוָיָה</b>
כל ההויה כלולה היא בנקודה אחת. כל הגודל המצויר לנו, כל הריבוי וכל העושר, כל הריחוק וכל ההפלגה, הכל הוא ערכי, לעומת מדת הקוטן החלקית הקטנטנה שלנו, השרויה בציור הבוסרי שלנו. למופלג נחשוב, אם נאמר, שהאחדות של ההויה היא מענינת אותנו יותר מכל דבר, מפני שאנו חושבים, שהענינים השבורים והקטנים הם יותר מתאימים לנו, אבל זוהי טעות נוראה בערכנו. אין לנו דבר מקביל כי אם האחדות. הגודל, הרחב, הגובה, העומק, העליוניות, ההתנוצצות, ההתחדשות, הפוריות, הזרמיות, התעודדות חיי השירה וההכרה, ברקים תדיריים ומאורות מתחדשים לרגעים, כל אלה, בכל גדלם, אינם באמת כי אם נקודה זורחת אחת, נקודת ההויה, נטף של ניצוץ אלוהי. והערכים המשוים שלנו אינם כלל ערכים חיצוניים, כי אם פנימיים, עצמותיים. והעצמיות הלא היא הגודל האלהי, השיגוב הבלתי סופי, למעלה מכל גדרי כמות ואיכות. ולגבי ערך ערכים של אין ערוך זה, שהיא מדידת האמת, הכל הוא רק נקודה זעירה אחת, שאי אפשר כלל לצייר את אי איחודה. הכל הוא רק דוגמת אטם אחד, לעומת אור אין סוף. וזאת ההשערה היא המקרבת אותנו יותר אל בהירות האמת, מכל מיני ההזיות שעל דבר פירודים וריחוקים, ועולמות שונים, זמנים מופלגים, תקופות ודורות, וסבובי יצירות. הוי על קטנות נשמה כזאת, המתפלאת ומשתוממת על מה שהוא כל כך ראוי להיות, על מה שהוא כל כך מסודר וכביכול טבעי, שאלמלא הפעוטיות המלוה את הגאוה הגסה של אמרת הטבע וחכמתה, היה אפשר לומר ביטוי זה ביותר מנוחת לבב, ביותר מילוי נשמה.ההויה – המציאות; <b>הַהַפְלָגָה</b> – הגודל העצום; ערכי – יחסי; <b>הַבֻּסְרִי</b> – הראשוני; למופלג – לשקר, לטעות גדולה; מקביל – שווה;  <b>תְּדִירִיִּים</b> – תמידיים; <b>הַפּוֹרִיּוּת</b> – היצירתיות; <b>הַזַּרְמִיּוּת</b> – הזרימה;<b> נֵטֶף</b> – טיפה; <b>הַמַּשְׁוִים</b> – ההשוואתיים; <b>הַשִּׂיגּוּב</b> – הרוממות; אין ערוך – שאינו בר השוואה; <b>זְעִירָה</b> – קטנה; <b>מוּפְלָגִים</b>
– עצומים; <b>הַפְּעוּטִיּוּת</b> – הקטנות; <b>אִמְרַת הַטֶּבַע</b> – התפיסה הטבעית-מדעית; <b>מְנוּחַת לֵבָב</b> – שלווה.
<b>כָּל הַהֹוֶיָּה כְּלוּלָה הִיא בְּנֻקֻּדָּה אַחַת</b> – מצד האמת, כל המציאות החומרית – על פרטיה האינסופיים – היא ביטוי לנקודה פנימית נשמתית. <b>כָּל הַגֹּדֶל הַמְּצֻיָּר לָנוּ, כָּל הָרִבּוּי וְכָל הָעֹשֶׁר, כָּל הָרִחוּק וְכָל הַהַפְלָגָה, הַכֹּל הוּא עֶרְכִּי, לְעֻמַּת מִדַּת הַקֹּטֶן הַחֶלְקִית הַקְּטַנְטַנָּה שֶׁלָּנוּ, הַשְּׁרוּיָה בְּצִיּוּר הַבֻּסְרִי שֶׁלָּנוּ</b> – שאנו משתמשים בביטוי שהעולם הוא "גדול", בעל פרטים עצומים ופיזור אינסופי, זהו מושג יחסי אלינו ולתפיסת העולם הראשונית שלנו; אולם מצד האמת כל פרטי היקום מכונסים באחדות אחת, קטנה כמותית ובעלת איכות רוחנית. <b>לְמֻפְלָג נַחְשֹׁב, אִם נֹאמַר, שֶׁהָאַחְדוּת שֶׁל הַהֹוֶיָּה הִיא מְעַנְיֶנֶת אוֹתָנוּ יוֹתֵר מִכָּל דָּבָר, מִפְּנֵי שֶׁאָנוּ חוֹשְׁבִים, שֶׁהָעִנְיָנִים הַשְּׁבוּרִים וְהַקְּטַנִּים הֵם יוֹתֵר מַתְאִימִים לָנוּ</b> – זוהי טעות מופלגת לחשוב שאנו מתעניינים באחדות של המציאות מסקרנות ובעניין אינטלקטואליים ותו לא, כי באמת השייכות הנפשית שלנו היא רק לעולם השבור והמפולג שנגלה מול עינינו, <b>אֲבָל זוֹהִי טָעוּת נוֹרָאָה בְּעֶרְכֵּנוּ</b> – אמנם זוהי טעות, כי נשמתו של האדם קשורה אל האחדות הממלאת את הכל: <b>אֵין לָנוּ דָּבָר מַקְבִּיל</b> לחיינו <b>כִּי אִם הָאַחְדוּת</b> – חיינו מקבלים את שוויים רק בכך שהם יונקים מנקודת האחדות של המציאות; <b>הַגֹּדֶל, הָרֹחַב, הַגֹּבַהּ, הָעֹמֶק, הָעֶלְיוֹנִיּוּת, הַהִתְנוֹצְצוּת, הַהִתְחַדְּשׁוּת, הַפֹּרִיּוּת, הַזַּרְמִיּוּת, הִתְעוֹדְדוּת חַיֵּי הַשִּׁירָה וְהַהַכָּרָה, בְּרָקִים תְּדִירִיִּים וּמְאוֹרוֹת מִתְחַדְּשִׁים לִרְגָעִים, כָּל אֵלֶּה, בְּכָל גָּדְלָם, אֵינָם בֶּאֱמֶת כִּי אִם נֻקֻּדָּה זוֹרַחַת אַחַת, נְקֻדַּת הַהֹוֶיָּה, נֵטֶף שֶׁל נִיצוֹץ אֱלוֹהִי</b> – כל התופעות שבעולם, הכמות האדירה של הבריות, האיכות שלהן, השינויים הבלתי פוסקים במציאות, היצירתיות וההתחדשות התמידית – כל אלה הם חלק מתוכנית אחת גדולה המצוירת בנקודה בודדת, המשך וגילוי של האחדות האלוהית. <b>וְהָעֲרָכִים הַמֻּשְׁוִים שֶׁלָּנוּ אֵינָם כְּלָל עֲרָכִים חִיצוֹנִיִּים, כִּי אִם פְּנִימִיִּים, עַצְמוּתִיִּים</b> – המדדים שאנו אמורים להשוות איתם דברים במציאות אינם אמורים להיות ערכים אנושיים-חומריים ("חיצוניים") אלא רוחניים-פנימיים ("עצמותיים"); <b>וְהָעַצְמִיּוּת הֲלֹא הִיא הַגֹּדֶל הָאֱלֹהִי, הַשִּׂגּוּב הַבִּלְתִּי סוֹפִי, לְמַעְלָה מִכָּל גִּדְרֵי כַּמּוּת וְאֵיכוּת</b> – והנוקדה הפנימית של המציאות היא האינסופיות האלוהית שאיננה נמדדת בערכי העולם הזה; <b>וְלִגְבֵּי עֵרֶךְ עֲרָכִים שֶׁל אֵין עֲרֹךְ זֶה, שֶׁהִיא מְדִידַת הָאֱמֶת, הַכֹּל הוּא רַק נֻקֻּדָּה זְעֵירָה אַחַת, שֶׁאִי אֶפְשָׁר כְּלָל לְצַיֵּר אֶת אִי אִיחוּדָהּ, הַכֹּל הוּא רַק דֻּגְמַת אָטֹם אֶחָד, לְעֻמַּת אוֹר אֵין סוֹף</b> – אם נבחן את המציאות כולה בערכים אנושיים גודל או סגנון נמצא אין סוף של תופעות שונות, אולם נעמיק עד לשורשי המציאות, לרצון ה' שהוא מעל כל הערכים – נדמה הכל כאטום בודד לעומת אין סופיות זו. <b>וְזֹאת הַהַשְׁעָרָה הִיא הַמְּקָרֶבֶת אוֹתָנוּ יוֹתֵר אֶל בְּהִירוּת הָאֱמֶת, מִכָּל מִינֵי הַהֲזִיּוֹת שֶׁעַל דְּבַר פֵּרוּדִים וְרִיחוּקִים, וְעוֹלָמוֹת שׁוֹנִים, זְמַנִּים מֻפְלָגִים, תְּקוּפוֹת וְדוֹרוֹת, וְסִבּוּבֵי יְצִירוֹת</b> – תפיסה ("השערה")  רוחנית זו, המדמה את העולם כולו לנקודה אחת, מבטאת את האמת ומדויקת הרבה יותר מכל דמיונות ותפיסות עולם שמתארים את ההיסטוריה והמציאות כקרועים ומסוכסכים. <b>הוֹי עַל קַטְנוּת נְשָׁמָה כָּזֹאת, הַמִּתְפַּלֵּאת וּמִשְׁתּוֹמֶמֶת עַל מַה שֶׁהוּא כֹּל כָּךְ רָאוּי לִהְיוֹת, עַל מַה שֶׁהוּא כֹּל כָּךְ מְסֻדָּר וְכִבְיָכוֹל טִבְעִי</b> – רחמנות על בעלי התפיסות הקטנוניות שמתכחשים לאחדות שקיימת ביקום באופן כל כך פשוט וטבעי, <b>שֶׁאִלְמָלֵא הַפְּעוּטִיּוּת הַמְּלַוָּה אֶת הַגַּאֲוָה הַגַּסָּה שֶׁל אִמְרַת הַטֶּבַע וְחָכְמָתָהּ, הָיָה אֶפְשָׁר לוֹמַר בִּטּוּי זֶה בְּיוֹתֵר מְנוּחַת לֵבָב, בְּיוֹתֵר מִלּוּי נְשָׁמָה</b> – לולא המבט הקטנוני שמלווה את התפיסה המדעית היה ניתן לראות אחדות זו בשלוות נפש ובהזדהות מלאה.   
<b>בְּהָאַחְדוּת וְהַשִּׁוּוּי</b>חכמת האמת מלמדת אותנו את האחדות העולמית, את הצד של השיווי שיש למצא בהויה כולה, עד למעלה למעלה, לדמוי הצורה ליוצרה, ואיך ללכת בדרך אורה זו בלי מכשול, הגשמיות והרוחניות, הציור והשכל, השפל והנישא, איך הם כולם תואמים, מתאחדים, ומוקשים, ועל כולם את הערך של הופעת החיים שלנו ביקום, ביצירה כולה, רוח האדם בעילויו, על ידי הכרה צלולה והתנשאות רצון מטוהר וגמור, המתנשא לבוא עד לכדי השלטת רצונו על ההויה מפני עוזו וחשיבותו של הראשון. זאת היא המגמה של הדבקות האלהית הבהירה, העולה מעל לכל המדעים המוגבלים, שרוח האדם המעורפל רואה אך בהם את עולמו הרוחני. איננו יכולים לחלק חילוק מוחלט בין מצוי למצוי, כי אם חילוק הדרגית. מתגלה לנו ההויה בכל הקיפה, מיצור היותר קטן עד ההופעה הרוחנית, המלאה גבורה גדולה ותפארת, מעוטרת בכתר חכמה בינה ודעת, מבלטת בגדולה את נצח הנצחים, ובגבורתה, המאגדת את כל ההפכים, את ההוד ההויתי, ובתפארתה, המלא דעת, מיסדת את יסוד הכל, מפרחת את פריחת הכל, כל הנשמות, הרוחות והנפשות, כל התנועות והחפצים, הרצונות וההסכמות, כל השאיפות וההתפעליות, וממציאתם בכל ערכיהם בקובץ אחד, סידור ממלכתי, "ד' מלך" (תהילים י, טז).חכמת האמת – תורת הסוד; <b>הַשִּׁוּוּי</b> – ההשוואה שגרות לשיוויון; <b>וּמֻקָּשִׁים</b> – ומושווים; <b>בְּעִלּוּיוֹ</b> – במצבו המרומם; <b>צְלוּלָה</b> – בהירה; <b>וְהִתְנַשְּׂאוּת</b> – והתעלות; <b>עֻזּוֹ</b> – כוחו; <b>הַדַּרְגִּית</b> – מדורג; <b>הַהֹוִיתִי</b>
– המציאותי.
<b>חָכְמַת הָאֱמֶת מְלַמֶּדֶת אוֹתָנוּ אֶת הָאַחְדוּת הָעוֹלָמִית</b> – לימוד תורת הנסתר מביא להכיר את אחדות שמצויה בכל היש; <b>אֶת הַצַּד שֶׁל הַשִּׁוּוּי שֶׁיֵּשׁ לִמְצֹא בַּהֲוָיָה כֻּלָּהּ, עַד לְמַעְלָה לְמַעְלָה, לִדְמוּי הַצּוּרָה לְיוֹצְרָהּ</b> – למרות שהעולם נדמה כשטף של תופעות מנוגדות, המבט הפנימי מסוגל לזהות את השורשים הרוחניים שמאחורי כל תופעה גשמית. ככל שמעמיקים עוד ועוד מגלים כיצד שורשים אלה קשורים זה בזה כל כך עד שמתברר לנו שמאחורי הבריאה ("צורה") מסתתר רצון ה' ("יוצר") המאחד את העולם. <b>וְאֵיךְ לָלֶכֶת בְּדֶרֶךְ אוֹרָה זוּ בְּלִי מִכְשׁוֹל, הַגַּשְׁמִיּוּת וְהָרוּחָנִיּוּת, הַצִּיּוּר וְהַשֵּׂכֶל, הַשֵּׁפֶל וְהַנִּישָּׂא, אֵיךְ הֵם כֻּלָּם תּוֹאֲמִים, מִתְאַחֲדִים, וּמוּקָשִׁים, וְעַל כֻּלָּם אֶת הָעֵרֶךְ שֶׁל הוֹפָעַת הַחַיִּים שֶׁלָּנוּ בַּיְּקוּם, בַּיְצִירָה כֻּלָּהּ, רוּחַ הָאָדָם בְּעִלּוּיוֹ, עַל יְדֵי הַכָּרָה צְלוּלָה וְהִתְנַשְּׂאוּת רָצוֹן מְטֹהָר וְגָמוּר, הַמִּתְנַשֵּׂא לָבוֹא עַד לִכְדֵי הַשְׁלָטַת רְצוֹנוֹ עַל הַהֲוָיָה מִפְּנֵי עֻזּוֹ וַחֲשִׁיבוּתוֹ שֶׁל הָרִאשׁוֹן</b> – וכיצד לצעוד בשבילי חכמת האמת – היינו להכיר כיצד מאוחדים הממד הגשמי והממד הרוחני; הדמיון והשכל; וכיצד במרכז הבריאה עומד האדם שבאחדות כוחותיו משפיע הוא רוח של אחדות וטהרה במציאות כולה – <b>זֹאת הִיא הַמַּגָּמָה שֶׁל הַדְּבֵקוּת הָאֱלֹהִית הַבְּהִירָה, הָעוֹלָה מֵעַל לְכָל הַמַּדָּעִים הַמֻּגְבָּלִים, שֶׁרוּחַ הָאָדָם הַמְּעֹרְפָּל רוֹאֶה אַךְ בָּהֶם אֶת עוֹלָמוֹ הָרוּחָנִי</b> – זוהי המטרה של הדבקות בה' שהנחילה לנו חכמת האמת, והיא מתעלה מעל כל השקפה אנושית מצומצמת. מכל האמור עולה ש<b>אֵינֶנּוּ יְכוֹלִים לַחֲלֹק חִלּוּק מֻחְלָט בֵּין מָצוּי לְמָצוּי, כִּי אִם חִלּוּק הַדְרָגִי</b> – כשחושפים את האחדות המצויה בכל הבריאה, מתברר שמצד האמת ההבדל בין הברואים השונים הוא רק של דרגות שונות; וכך <b>מִתְגַּלֶּה לָנוּ הַהֲוָיָה בְּכָל הֶקֵּפָהּ: מִיֵּצוּר הַיּוֹתֵר קָטָן עַד הַהוֹפָעָה הָרוּחָנִית</b> – חכמת הקבלה מסדרת את העולם כך שהכל מתאחד, מהיצור הקטן ביותר ועד השורשים הרוחניים הנשגבים ביותר. ההוויה <b>מְלֵאָה גְּבוּרָה גְּדוֹלָה וְתִפְאֶרֶת</b> שיוסברו להלן, ו<b>מְעֻטֶּרֶת בְּכֶתֶר חָכְמָה בִּינָה וְדַעַת</b> – ויונקת מחכמה נשגבה; וביתר פירוט: <b>מְבַלֶּטֶת בִּגְדֻלָּה אֶת נֵצַח הַנְּצָחִים, וּבִגְבוּרָתָהּ, הַמְּאַגֶּדֶת אֶת כָּל הַהֲפָכִים, אֶת הַהוֹד הַהֲוַיָּתִי, וּבְתִפְאַרְתָּהּ, הַמְּלֵאָה דַּעַת, מְיַסֶּדֶת אֶת יְסוֹד הַכֹּל, מַפְרַחַת אֶת פְּרִיחַת הַכֹּל</b> – המציאות כוללת "גדולה" של אינסוף פרטים; "גבורה" המתייחסת לכל פרט ופרט בהוויה ומחברת אותם בהרמוניה נשגבת ("הוד"); ו"תפארת" שמפריחה את כל הפרטים ומוציאה אותם מן הכוח אל הפועל; <b>כָּל הַנְּשָׁמוֹת, הָרוּחוֹת וְהַנְּפָשׁוֹת, כָּל הַתְּנוּעוֹת וְהַחֲפָצִים, הָרְצוֹנוֹת וְהַהַסְכָּמוֹת, כָּל הַשְּׁאִיפוֹת וְהַהִתְפַּעֲלִיּוּת, וּמְמַצִּיאָתָם בְּכָל עֶרְכֵיהֶם בְּקֹבֶץ אֶחָד, סִדּוּר מַמְלַכְתִּי</b> – המציאות הפנימית יוצרת את התנועה האין סופית של הנפשות והנשמות לאחדות כאילו היו חלק ממלכה שלמה ומאוחדת; כדברי הפסוקים: "<b>ד' מָלָךְ</b>".
<b>גְּהוֹפָעַת כְּלָלוּת הַהֲוָיָההשכלה</b> פשוטה וישרה היא שכל המאורעות שבעולם, כל היצורים, כל מעשיהם, וכל פרטי עניניהם, טבעיהם, תכונותיהם, מדותיהם, ארחות חייהם, החמריים, וקל וחומר הרוחניים, הכל הוא תמצית מההופעה של כללות ההויה. ויש הכנה בשכל ובכח ההשערה הרוחנית למצא את השרשים במקורם. וזהו יסוד "<b>סוֹד ד' לִירֵאָיו</b>" (תהילים כה, יד), <b>וְהַדְּבֵקוּת הָעֶלְיוֹנָה, בְּרוּם עֶרְכָּהּ</b>. התכלית האחרונה של כל ההויה כולה הוא גילוי אור ד', ברום תענוגו העליון, באחדות עליונה כזאת, שלא יהיה שום ניצוץ חיים שהיש העצמי שלו לא יתעלה למעלה הרוממה מכל רוממות זאת. ואז יהיה העילוי של כל ההויה כולה זורח בכל פרט ופרט בפני עצמו, כדוגמא של אספקלריא, שכל מה שעומד נגדה מוזרח ונראה בה, ואין קץ לאושר גדול זה. ומשום כך צריכה היא ההויה להפרד בתחלה לחלקים היותר קטנים, וצריכות שבירות גדולות לצאת אל הפועל כדי להפריד את הנקודות. ואחר צחצוחם וזיכוכם, הלא תהיה כל נקודה כוללת כל היש כלו, והכל מלא אור ד' וכבודו.ארחות – דרכי; <b>הַהֲוָיָה</b> – המציאות; <b>וּבְכֹחַ הַהַשְׁעָרָה</b> – וביכולת המבט, שאר הרוח; <b>בְּרוּם</b> – בשיא; <b>הַתַּכְלִית</b> – המטרה; <b>אַסְפַּקְלַרְיָא</b> – מראה; <b>צִחְצוחָם</b> – ניקיונם.
<b>הַשְׂכָּלָה פְּשׁוּטָה וִישָׁרָה הִיא שֶׁכָּל הַמְּאוֹרָעוֹת שֶׁבָּעוֹלָם, כָּל הַיְּצוּרִים, כָּל מַעֲשֵׂיהֶם, וְכָל פְּרָטֵי עִנְיָנֵיהֶם, טִבְעֵיהֶם, תְּכוּנוֹתֵיהֶם, מִדּוֹתֵיהֶם, אָרְחוֹת חַיֵּיהֶם, הַחָמְרִיִּים, וְקַל וָחֹמֶר הָרוּחָנִיִּים, הַכֹּל הוּא תַּמְצִית מֵהַהוֹפָעָה שֶׁל כְּלָלוּת הַהֲוָיָה</b> – מבט פשוט על המציאות מבין שכל תופעה במציאות – חומרית וקל וחומר רוחנית – אינה עומדת בפני עצמה, אלא היא חלק מרצון אלוהי כולל ונשגב. <b>וְיֵשׁ הֲכָנָה בַּשֵּׂכֶל וּבְכֹחַ הַהַשְׁעָרָה הָרוּחָנִית לִמְצֹא אֶת הַשְּׁרָשִׁים בְּמִקּוֹרָם</b> – באמצעות הפוטנציאל השכלי ושאר הרוח ניתן לחשוף את יסודות הרצון האלוהי המחוללים את היש. <b>וְזֶהוּ יְסוֹד</b> כוונת הפסוק "<b>סוֹד ד' לִירֵאָיו</b>", <b>וְהַדְּבֵקוּת הָעֶלְיוֹנָה, בְּרוּם עֶרְכָּהּ</b> – הכרת יסודות אלו היא הסוד שנחשף לצדיקים, והקשר אל יסודות אלו הוא הדבקות בה' במדרגתה העליונה. <b>הַתַּכְלִית הָאַחֲרוֹנָה שֶׁל כָּל הַהֲוָיָה כֻּלָּהּ הוּא גִּלּוּי אוֹר ד', בְּרוּם תַּעֲנוּגוֹ הָעֶלְיוֹן, בְּאַחְדוּת עֶלְיוֹנָה כָּזֹאת, שֶׁלֹּא יִהְיֶה שׁוּם נִיצוֹץ חַיִּים שֶׁהַיֵּשׁ הָעַצְמִי שֶׁלּוֹ לֹא יִתְעַלֶּה לְמַעְלָה הָרוֹמְמָה מִכָּל רוֹמְמוּת זֹאת</b> – המטרה הסופית של הבריאה היא לגרום שלא יהיה פרט במציאות שאינו מחובר אל הכלל האלוהי, אל שורש המציאות. <b>וְאָז יִהְיֶה הָעִלּוּי שֶׁל כָּל הַהֲוָיָה כֻּלָּהּ זוֹרֵחַ בְּכָל פְּרָט וּפְרָט בְּפָנֵי עַצְמוֹ, כִּדְגֻמָּא שֶׁל אַסְפַּקְלַרְיָא, שֶׁכָּל מָה שֶׁעוֹמֵד נֶגְדָּהּ מֻזְרָח וְנִרְאֶה בָּהּ, וְאֵין קֵץ לְאֹשֶׁר גָּדוֹל זֶה</b>– ואזי כל פרט יהיה זורח בפני עצמו, כדוגמת מראה זוהרת שכל אובייקט העומד מולה קורן, כך פרטי המציאות יתמלאו בטוב ובאושר כשהרצון האלוהי יתאחד עמם. <b>וּמִשּׁוּם כָּךְ צְרִיכָה הִיא הַהֹוֶיָּה לְהִפָּרֵד בַּתְּחִלָּה לְחֵלָקִים הַיּוֹתֵר קְטַנִּים, וּצְרִיכוֹת שְׁבִירוֹת גְּדוֹלוֹת לָצֵאת אֶל הַפֹּועַל כְּדֵי לְהַפְרִיד אֶת הַנְּקֻדּוֹת</b> – המקובלים מלמדים שאף על פי שכל פרטי הבריאה נדמים לעינינו  מפורדים זה מזה ומנותקים מהשורש האלוהי – בתחילה לא היה זה כך: בראשית הבריאה הכל היה מכונס ברצון ה', והיה טשטוש בין הפרטים; לשם כך "נשבר" החיבור בין הבורא למציאות ומכוחו נבראו אין-סוף של פרטים; <b>וְאַחַר צִחְצּוּחָם וְזִכּוּכָם, הֲלֹא תִּהְיֶה כָּל נְקֻדָּה כּוֹלֶלֶת כָּל הַיֵּשׁ כֻּלּוֹ</b> – מטרתה של שבירה זו איננה ליצור פירוד בבריאה אלא להעצים את העמדה של כל יצור לעצמו; ולאחר החיבור המחודש עם שורשו יאיר כל פרט באור יקרות, <b>וְהַכֹּל מָלֵא אוֹר ד' וּכְבוֹדוֹ</b>.

<b>דְּהָאַחְדוּת הַכּוֹלֶלֶת הָאֱלֹהִיתקושי גדול יש בהציור של השגת אלהות ויחוסה להעולם ולכל הנבראים כולם, על פי הציור של ההויה האלהית מחוץ לההויה של העולם, אז נראה הדבר כאלו איזה הצלחה עמדה, שהאלהים יהיה בחיובו המאושר מהכל, וכל הנבראים הם החסרים, ממניעת הצלחתם, להיות כאלהים. ומפני זה יש נטיה בנפש להציור של האחדות הכוללת, המכרת רק את האלהות, ויודעת גם כן שכל גילוי פרטי איננו ענין האלהות, כי אם הכל, ומקור הכל, ומה שהוא למעלה למעלה מזה. אבל מה שמחלק את הגילוי הפרטי מאלהות, איננו ענין של אמת מצד עצמו, אלא סמיות עינים שלנו גורמת כן, שאיננו מכירים כי אם את הפרטיות, ואנו בעצמנו מציאותנו הפרטית בחסרונותיה היא סמיות עינים. אבל גם דעה זו אינה מתאימה לכל יתר תנאי האושר הכמוסים בגנזי הלב. מה שהוא מישב את הדעת הוא יסוד האושר שבחופש, הצדק החפשי המלא, הטוב המוחלט, החפשי שנוטה בחופשו אל הטוב, הוא מחויב המציאות, וכל יחיד יכול להתעלות בעצם חופשו אל מקור החפץ הטוב, וכשירצה את הטוב המוחלט, 'ישתאב בגופא דמלכא' (על פי זהר ריז, ב), ולא תהיה שום הבדלה בינו ובין אלהיו. "כי אם עונתיכם היו מבדלים בינכם לבין אלהיכם" (ישעיהו נט, ב). חוזרים אנו לפי זה, שההויה האמתית היא האלהות, וכל ההויה הירודה ממעלת אלהים עליון איננה כי אם ירידת הרצון בבחירתו הבלתי שלמה, וזה גורם תוספת של גרעון. וסוף כל סוף שכל הטומאה תכלה, והרצון מתוך חופשו יתעלה אל הטוב המוחלט, ו"יהיה ד' אחד ושמו אחד" (זכריה יד, ט). והויה זו של חזרת הכל אל האלהות היא השלמות העליונה בהויה, ואין כח להשיג ערכה. ההויה</b> – המציאות; <b>בְּחִיּוּבוֹ הַמְּאֻשָּׁר</b> – בשלמותו (החיובית והמאושרת); <b>סִמְיוּת</b> – עיוורון; <b>הַכְּמוּסִים</b> – הנסתרים; <b>הַחֵפֶץ</b> – הרצון;<b> יִשְׁתָּאֵב בְּגוּפָא דְּמַלְכָּא</b> – יתדבק בגוף המלך; <b>גֵּרָעוֹן</b> – חיסרון; <b>תִּכְלֶה</b> – תסתיים.
<b>קוֹשִׁי גָּדוֹל יֵשׁ בְּהַצִּיּוּר שֶׁל הַשָּׂגַת אֱלֹהוּת וְיִחוּסָהּ לָעוֹלָם וּלְכָל הַנִּבְרָאִים כֻּלָּם, עַל פִּי הַצִּיּוּר שֶׁל הַהֹוֶיָּה הָאֱלֹהִית מִחוּץ לַהֲהֹוֶיָּה שֶׁל הָעוֹלָם</b> – התפיסה הבוסרית רואה את מערכת היחסים בין אלוהים לאדם כגורם חיצוני ששולט על האדם מבחוץ; <b>אָז נִרְאֶה הַדָּבָר כְּאִלּוּ אֵיזֶה הַצְלָחָה עָמְדָה, שֶׁהָאֱלֹהִים יִהְיֶה בְּחִיּוּבוֹ הַמְּאֻשָּׁר מֵהַכֹּל, וְכָל הַנִּבְרָאִים הֵם הַחֲסֵרִים, מִמְּנִיעַת הַצְלָחָתָם, לִהְיוֹת כֵּאלֹהִים</b> – תפיסה מעין זו איננה מספקת את התביעה האנושית ששואפת לשלמות אינסופית ומתקשה להשלים עם העובדה שרק אלוהים מושלם ו"מאושר" ואילו אנו חסרים וזמניים. <b>וּמִפְּנֵי זֶה יֵשׁ נְטִיָּה בַּנֶּפֶשׁ לְהַצִּיּוּר שֶׁל הָאַחְדוּת הַכּוֹלֶלֶת, הַמַּכֶּרֶת רַק אֶת הָאֱלֹהוּת, וְיֹודַעַת גַּם כֵּן שֶׁכָּל גִּלּוּי פְּרָטִי אֵינֶנּוּ עִנְיַן הָאֱלֹהוּת, כִּי אִם הַכֹּל, וּמְקוֹר הַכֹּל, וּמַה שֶׁהוּא לְמַעְלָה לְמַעְלָה מִזֶּה</b> – לכן הנפש מצפה למבט יותר מעמיק: מערכת היחסים בין אלוהים לעולם היא אחדותית; כלומר אלוהים איננו חיצוני לעולם אלא מתגלה בתוכו, וממילא כל פרט בבריאה איננו עומד לעצמו, מוגבל וחסר; אלא הוא חלק ממקור אלוהי שלם ואינסופי. <b>אֲבָל מַה שֶּׁמְּחַלֵּק אֶת הַגִּלּוּי הַפְּרָטִי מֵאֱלֹהוּת, אֵינֶנּוּ עִנְיָן שֶׁל אֱמֶת מִצַּד עַצְמוֹ, אֶלָּא סִמְיוּת עֵינַיִם שֶׁלָּנוּ גּוֹרֶמֶת כֵּן, שֶׁאֵינֶנּוּ מַכִּירִים כִּי אִם אֶת הַפְּרָטִיּוּת, וְאָנוּ בְּעַצְמֵנוּ מְצִיאוּתֵנוּ הַפְּרָטִית בְּחֶסְרוֹנוֹתֶיהָ הִיא סִמְיוּת עֵינָיִם</b> – על פי גישה זו אין דבר נפרד מהאלוהות, ומה שנדמה לעיני הבשר שלנו כבודד, כמנותק וזמני, זוהי אשליה בלבד; באמת, הכל קשור לאלהים וכל החסרונות שלנו אינם אלא עיוורון. <b>אֲבָל גַּם דֵּעָה זוֹ אֵינָהּ מַתְאִימָה לְכָל יֶתֶר תְּנַאי הָאֹשֶׁר הַכְּמוּסִים בְּגִנְזֵי הַלֵּב</b> – אמנם, גם מבט נפלא זה איננו משלים את התמונה לחלוטין: <b>מַה שֶּׁהוּא מְיַשֵּׁב אֶת הַדַּעַת הוּא יְסוֹד הָאֹשֶׁר שֶׁבְּחֹופֶשׁ, הַצֶּדֶק הַחָפְשִׁי הַמָּלֵא, הַטּוֹב הַמֻּחְלָט, הַחָפְשִׁי שֶׁנּוֹטֶה בְּחָפְשׁוֹ אֶל הַטּוֹב, הוּא מְחֻיָּב הַמְּצִיאוּת, וְכָל יָחִיד יָכוֹל לְהִתְעַלּוֹת בְּעֶצֶם חָפְשׁוֹ אֶל מְקוֹר הַחֵפֶץ הַטּוֹב, וְכַאֲשֶׁר יִרְצֶה אֶת הַטּוֹב הַמֻּחְלָט, 'יִשְׁתָּאֵב בְּגוּפָא דְּמַלְכָּא', וְלֹא תִּהְיֶה שׁוּם הַבְדָּלָה בֵּינוֹ וּבֵין אֱלֹהָיו</b> – לא ניתן להתעלם דווקא חופש הבחירה המוחלט, שהוא תוצר בלתי נמנע של חסרונותינו, שבזכותו אנו מתגברים עליהם ומגיעים אל הטוב – מאפשר לנו "להישאב" לעצמות האלוהית; ולולא זאת "<b>כִּי אִם עֲוֹנֹתֵיכֶם הָיוּ מַבְדִּילִים בֵּינֵכֶם לְבֵין אֱלֹהֵיכֶם</b>" – אם רק ירצה האדם הוא חופשי לחשוף את הצדדים האינסופיים שבחייו, ורק העוונות המקריים, הגוף הזמני ויצריו, הוא המונע את הקשר הנפלא שלו אל אלוהיו. <b>חוֹזְרִים אָנוּ לְפִי זֶה, שֶׁהַהֹוֶיָּה הָאֲמִתִּית הִיא הָאֱלֹהוּת, וְכָל הַהֹוֶיָּה הַיְּרוּדָה מִמַּעֲלַת אֱלֹהִים עֶלְיוֹן אֵינֶנָּה כִּי אִם יְרִידַת הָרָצוֹן בִּבְחִירָתוֹ הַבִּלְתִּי שְׁלֵמָה, וְזֶה גּוֹרֵם תּוֹסֶפֶת שֶׁל גֵּרָעוֹן</b> – נמצא שמצד האמת, העולם כולו מאוחד עם אלוהים, ואליו ישוב. אמנם בפועל הוא רחוק מאוד מאלוהים בעקבות החטאים הטבועים ברצון האדם; <b>וְסוֹף כָּל סוֹף שֶׁכָּל הַטֻּמְאָה תִּכְלֶה, וְהָרָצוֹן מִתּוֹךְ חָפְשׁוֹ יִתְעַלֶּה אֶל הַטּוֹב הַמֻּחְלָט,</b> ו"<b>יִהְיֶה ד' אֶחָד וּשְׁמוֹ אֶחָד</b>" – לעתיד יחזור העולם אל שלמותו. החופש מהיצרים והחולשות האנושיות ייחשף, ואחדות ה' תמלא את המציאות. <b>וְהֹוֶיָּה זוֹ שֶׁל חֲזָרַת הַכֹּל אֶל הָאֱלֹהוּת הִיא הַשְּׁלֵמוּת הָעֶלְיוֹנָה בַּהֹוֶיָּה, וְאֵין כֹּחַ לְהַשִּׂיג עֶרְכָּה</b> – חזון נפלא זה הוא פסגתה של המציאות ואיננו יכולים להבין אותה בהווה; אולם <b>הָרַעְיוֹן שֶׁכָּל הַהֹוֶיָּה כֻּלָּהּ הִיא רַק עִנְיַן הָאֱלֹהוּת, וְאֵין עוֹד דָּבָר לְגַמְרֵי מִבִּלְעֲדֵי ד', הוּא מְעַנֵּג אֶת הַלֵּב מְאֹד. הַתַּעֲנוּג הָרוּחָנִי שֶׁהָרַעְיוֹן הַזֶּה מְסַבֵּב הוּא הַמּוֹפֵת עַל צַד הָאֱמֶת הַמִּתְבַּטֵּא עַל יָדוֹ</b> – יחד עם זאת, המחשבות על כך שהכל דבוק וקשור לה' מענגות ומשמחות; מפני שמחשבות אלו חושפות את האמת ולכן הן מעניקות לנו תחושות הזדהות כבר כעת (ומאפשרות להתגבר על הקושי הנפשי שתואר בתחילת הפסקה). 
<b>הָהֹאשֶׁר הָאֱלֹהִי הַכּוֹלֵליש יצר הרע נסתר מאד במעמקי הנפש, 'קִנְאָה מְרַקֶּבֶת עֲצָמוֹת' (על פי משלי יד, ל), המביאה רפיון ומחשכים לכל רעיון של אורה. הקנאה היא מוזרה, רבים לא יכירוה, מפני שישנם כמה גורמים שמונעים את השפה מלהביעה, אבל היא ישנה, נרדמה היא במחבואי הנפש האנושית, והיא יוצאת לפעמים בצורות שונות, חוץ מצורתה האמתית, כדרכן של כל התוצאות של הקנאה שאינן מתלבשות כי אם במלבוש נכרי, ונושאות עליהן תמיד שם זר. הקנאה המוזרה הזאת היא הקנאה באלהים, האדם מקנא הוא באלהים על אשרו האין סופי, על שלמותו המוחלטת. הקנאה הזאת גורמת עקמימות הדעת וחשכת המחשבה, טמטום השכל ורוגז הרוח, וכשכל האמצעים אינם מספיקים להכיל את זעמה היא מסיימת בכפירה מוחלטת, כדי להסיר מהנפש הכואבת, אכולת הרקב, את העוקץ של הקנאה, הדוקר נורא. אין מרפא למחלה זו, כי אם הארה עליונה של דעת אלהים בבירור ובעומק הגיון. הנתיבות המיוחדות ביחוד להסרת הנגע של קנאה זאת, שבהסרתו נפטר גם כן מכל התולדות הרעות של הלבושים השונים שהיא מתלבשת בהם עד מחלת הכפירה המשועממת, המתפשטת בדורנו בתור מחלת הזמן, הנתיבות הללו שתים הנן, האחת היא נתיבה מדעית טהורה, והשניה מדעית מוסרית. הנתיבה המדעית מבררת, שההבדל שבין האלהים והעולם תלוי הוא רק בדעה והשגה וארחות החיים. כל מה שהדעה מתעלה, מתקרב האדם והעולם לגודל האלהי, וברוממותו העליונה של האדם והכרתו הגמורה מוצא הוא שהכל הוא כלול באלהים, והעצמיות הפרטית של כל פרט מפרטי ההויה איננו כי אם התגלות אלהות, הזורחת בגוונים שונים לפנינו, ולפי זה כל האושר האלהי הלא הוא אושר של הכל. והאושר הוא הולך ומתגדל, כל מה שהידיעה האלהית היא הולכת ומתבררת. וזהו סוד העונג הנעלה של ההשגה האלהית, שהוא הולך וחש את אשרו העליון, את שלמותו הנצחית, המלאה חדוה ועז, ואין כאן מקום לשום קנאה. הנתיבה השניה היא מדעית-מוסרית, שהשלמות וחיוב המציאות האלהית היא תלויה במדת הצדק החפשית, וכל מי שיעלה את חפשיות רצונו באותה המדה של הצדק המלא, שהאלהים הוא נעלה בחפצו השלם בצדק החפשי והמוחלט, הרי הוא 'משתאב בגופא דמלכא' (על פי זהר ריז, ב), וקונה לו את השלמות האלהית, מצד בטולו אל האור האלהי בעונג פנימי. ואין שום מעצור לשום נמצא לרומם את חפצו חפשי למרום הצדק האלהי, וכפי אותה המדה שהאדם מתקרב אל מדת הצדק האלהית, הרי הוא מתעלה, ונעשה איש אלהי. ונמצא השלמות האלהית מחויבת להאלהים מצד הצדק החפשי שלו, שהיא זכות השוה לכל, שאין מקום לקנאה. רְפִיּוֹן – חולשה; <b>בְּמַחֲבֹואֵי</b>
– במסתרי; <b>נָכְרִי</b> – זר, מטעה; <b>טִמְטוּם</b> – אטימות; <b>הַנְּתִיבוֹת</b> – הדרכים; <b>הַתּוֹלָדוֹת</b> – התוצרים; <b>וְאַרְחוֹת</b> – ומסלולי; <b>הַהֲוִיָּה</b> – המציאות; <b>וְעֹז</b> – ועוצמה; <b>חָפְשִׁיּוּת</b> – חופש;<b> מִשְׁתַּאֵב בְּגוּפָא דְּמַלְכָּא</b> – מתדבק בגוף המלך; <b>חֶפְצוֹ</b> – רצונו.
<b>יֵשׁ יֵצֶר הָרַע נִסְתָּר מְאֹד בְּמַעֲמַקֵּי הַנֶּפֶשׁ, 'קִנְאָה מְרַקֶּבֶת עֲצָמוֹת', הַמְּבִיאָה רִפְיוֹן וּמַחֲשַׁכִּים לְכָל רַעְיוֹן שֶׁל אוֹרָה</b> – בעומק נפש האדם יש איזו טינה ועוינות מובנות כלפי המחשבות והמעשים הקשורים לאלוהים. שורשה של טינה זו נעוצה בקנאה מוזרה ופתלתלה. הקנאה מזעזעת את יסודותיו הרוחניים של האדם (המשול לריקבון עצמות האדם, כמאמר שלמה בספר משלי: "רקב עצמות קנאה"), היא מפרידה בינו ובין כל רעיון נשגב. <b>הַקִּנְאָה הִיא מוּזָרָה, רַבִּים לֹא יַכִּירוּהָ, מִפְּנֵי שֶׁיֵּשְׁנָם כַּמָּה גּוֹרְמִים שֶׁמּוֹנְעִים אֶת הַשָּׂפָה מִלְּהַבִּיעָהּ, אֲבָל הִיא יְשֵׁנָה, נִרְדְּמָה הִיא בְּמַחְבּוֹאֵי הַנֶּפֶשׁ הָאֱנוֹשִׁית, וְהִיא יוֹצֵאת לִפְעָמִים בְּצוּרוֹת שׁוֹנוֹת, חוּץ מִצּוּרָתָהּ הָאֲמִתִּית, כְּדַרְכָּן שֶׁל כָּל הַתּוֹצָאוֹת שֶׁל הַקִּנְאָה שֶׁאֵינָן מִתְלַבְּשׁוֹת כִּי אִם בְּמַלְבּוּשׁ נָכְרִי, וְנוֹשְׂאוֹת עֲלֵיהֶן תָּמִיד שֵׁם זָר</b> – מדובר בקנאה נסתרת שספק גדול אם האדם בעצמו מצליח להסביר במילים את אשר בסתר לבו. קנאה זו פורצת בצורות שונות ומסובכות; ומהי קנאה זו באמת? <b>הַקִּנְאָה הַמּוּזָרָה הַזֹּאת הִיא הַקִּנְאָה בֵּאלֹהִים</b>; ומדוע שהאדם יקנא באלהים? <b>הָאָדָם מְקַנֵּא הוּא בֵּאלֹהִים עַל אָשְׁרוֹ הָאֵין סוֹפִי, עַל שְׁלֵמוּתוֹ הַמֻּחְלֶטֶת</b> – באדם קיימת שאיפה גנוזה להיות שלם, נצחי, עליון. אם הוא תופס את אלוהים כישות מושלמת שעומדת מחוץ לעולם ואילו הוא חסר וזמני נוצרת מועקה פנימית בנפשו: "מדוע אני אינני מסוגל להיות מושלם כאלהים"? נדמה לו שהשלמות האלוהית מגבילה את חייו שלו. <b>הַקִּנְאָה הַזֹּאת גּוֹרֶמֶת עַקְמִימוּת הַדַּעַת וְחֶשְׁכַת הַמַּחֲשָׁבָה, טִמְטוּם הַשֵּׂכֶל וְרֹגֶז הָרוּחַ, וְכַאֲשֶׁר כָּל הָאֶמְצָעִים אֵינָם מַסְפִּיקִים לְהָכִיל אֶת זַעְמָהּ הִיא מְסַיֶּמֶת בִּכְפִירָה מֻחְלֶטֶת, כְּדֵי לְהָסִיר מֵהַנֶּפֶשׁ הַכּוֹאֶבֶת, אֲכוּלַת הָרָקָב, אֶת הָעֹקֶץ שֶׁל הַקִּנְאָה, הַדּוֹקֵר נוֹרָא</b> – קנאה זו משבשת את דעתו ונפשו של אדם שאינו יכול להכיל פתיחות לשלמות גדולה ממנו, ולכן במקום לנסות ולהתמזג עמה הוא מגיב בהתרסה. הוא מתעלם מהאמת, מפתח גסות נפשית ובסופו של דבר כופר לחלוטין במציאותו של אלוהים. כל אלו נועד ולהדחיק את העובדה שהוא איננו מושלם. <b>אֵין מַרְפֵּא לַמַּחֲלָה זוֹ, כִּי אִם הָאָרָה עֶלְיוֹנָה שֶׁל דַּעַת אֱלֹהִים בְּבֵרוּר וּבְעֹמֶק הִגָּיוֹן</b> – הרפואה היחידה למצוקה זו היא בבירור מהותי ועמוק בדבר טיב הקשר בין האדם ואלוהיו. ככל שהאדם יבין שהוא אינו מתמודד מול אלוהים אלא הוא בעצמו מלא בקדושה וברצון אלוהי – אם רק ירצה – כך במקום הקנאה והטינה כלפי אלוהים תתגלה האהבה. <b>הַנְּתִיבוֹת הַמְּיֻחָדוֹת בִּיחוּד לְהָסִיר אֶת הַנֶּגַע שֶׁל קִנְאָה זֹאת, שֶׁבְּהָסִרְתּוֹ נִפְטָר גַּם כֵּן מִכָּל הַתּוֹלָדוֹת הָרָעוֹת שֶׁל הַלְּבוּשִׁים הַשּׁוֹנִים שֶׁהִיא מִתְלַבֶּשֶׁת בָּהֶם עַד מַחֲלַת הַכְּפִירָה הַמְּשֻׁעְמֶמֶת, הַמִּתְפַּשֶּׁטֶת בְּדוֹרֵנוּ בְּתוֹר מַחֲלַת הַזְּמַן</b> – בשתי דרכים ניתן לגשר על הפער בין האדם לאלוהים (שבגישורו נפתרות בעיות רבות בדורנו שבראשן החילוניות המתוסכלת): <b>הַנְּתִיבוֹת הַלָּלוּ שְׁתַּיִם הֵנָּן, הָאַחַת הִיא נְתִיבָה מַדָּעִית טְהוֹרָה, וְהַשְּׁנִיָּה מַדָּעִית מוּסָרִית</b> – א. בבירור שכלי ומדויק של המציאות; ב. בהתעלות הרצון והמוסר. <b>הַנְּתִיבָה הַמַּדָּעִית מְבָרֶרֶת, שֶׁהַהֶבְדֵּל שֶׁבֵּין הָאֱלֹהִים וְהָעוֹלָם תָּלוּי הוּא רַק בְּדֵעָה וְהַשָּׂגָה וְאָרְחוֹת הַחַיִּים. כָּל מַה שֶּׁהַדֵּעָה מִתְעַלָּה, מִתְקָרֵב הָאָדָם וְהָעוֹלָם לְגֹדֶל הָאֱלֹהִי, וּבְרוֹמְמוּתוֹ הָעֶלְיוֹנָה שֶׁל הָאָדָם וְהַכָּרָתוֹ הַגְּמוּרָה מוֹצֵא הוּא שֶׁהַכֹּל הוּא כָּלוּל בֵּאלֹהִים, וְהָעַצְמִיּוּת הַפְּרָטִית שֶׁל כָּל פְּרָט מִפְּרָטֵי הַהֲוִיָּה אֵינֶנּוּ כִּי אִם הִתְגַּלּוּת אֱלֹהוּת, הַזּוֹרַחַת בְּגוְָנִים שׁוֹנִים לְפָנֵינוּ</b> – המסלול השכלי הוא הבירור שהמציאות איננה מנותקת מאלוהים אלא גילוי שלו; והמרחק של האדם מאלוהים איננו מוחלט אלא תלוי במחשבותיו ובמעשיו. ככל שיעמיק אדם יותר בסוד העולם זה הרי שפרטיותו תתאחד עם המציאות האלוהית הכללית. <b>וְלְפִי זֶה כָּל הָאֹשֶׁר הָאֱלֹהִי הֲלֹא הוּא אֹשֶׁר שֶׁל הַכֹּל. וְהָאֹשֶׁר הוּא הוֹלֵךְ וּמִתְגַּדֵּל, כָּל מַה שֶּׁהַיְּדִיעָה הָאֱלֹהִית הִיא הוֹלֶכֶת וּמִתְבָּרֶרֶת. וְזֶהוּ סוֹד הָעֹנֶג הַנַּעֲלֶה שֶׁל הַהַשָּׂגָה הָאֱלֹהִית, שֶׁהוּא הוֹלֵךְ וְחָשׁ אֶת אָשְׁרוֹ הָעֶלְיוֹן, אֶת שְׁלֵמוּתוֹ הַנִּצְחִית, הַמְּלֵאָה חֶדְוָה וְעֹז, וְאֵין כָּאן מָקוֹם לְשׁוּם קִנְאָה</b> – נמצא שהשלמות האלוהית, הנצחיות הנפלאה, היא גם נחלת האדם ואין מקום כלל לקנאה. ככל שהאדם יתקן מעשיו, כך יזכה לה בפועל. בירור שכלי ועמוק זה מרגיע את הנפש האנושית ומשרה בה עונג, שלווה וסיפוק פנימי. <b>הַנְּתִיבָה הַשְּׁנִיָּה הִיא מַדָּעִית-מוּסָרִית, שֶׁהַשְּׁלֵמוּת וְחִיּוּב הַמְּצִיאוּת הָאֱלֹהִית הִיא תְּלוּיָה בְּמִדַּת הַצֶּדֶק הַחָפְשִׁית, וְכָל מִי שֶׁיַּעֲלֶה אֶת חָפְשִׁיּוּת רְצוֹנוֹ בְּאוֹתָהּ הַמִּדָּה שֶׁל הַצֶּדֶק הַמָּלֵא, שֶׁהָאֱלֹהִים הוּא נַעֲלֶה בְּחֶפְצוֹ הַשָּׁלֵם בְּצֶדֶק הַחָפְשִׁי וְהַמֻּחְלָט, הֲרֵי הוּא "מִשְׁתָּאֵב בְּגוּפָא דְּמַלְכָּא", וְקוֹנֶה לוֹ אֶת הַשְּׁלֵמוּת הָאֱלֹהִית, מִצַּד בִּטּוּלוֹ אֶל הָאוֹר הָאֱלֹהִי בְּעֹנֶג פְּנִימִי</b> – המסלול השני הוא הבירור המוסרי: עם השלמות האלוהית יש להתאחד לא רק ברמת הידיעה והשכל אלא גם בממד הרצון והמוסר. ככל שאדם בבחירתו החופשית יהיה צדיק יותר, היינו ישחרר את עצמו מפרטיותו החומרית, כך יתמזג הוא יותר עם גוף הצדק האלוהי, לחיי נצח חופשיים מכל מגבלה חומרית. <b>וְאֵין שׁוּם מַעֲצוֹר לְשׁוּם נִמְצָא לְרוֹמֵם אֶת חֶפְצוֹ חָפְשִׁי לִמְרוֹם הַצֶּדֶק הָאֱלֹהִי, וּכְפִי אוֹתָהּ הַמִּדָּה שֶׁהָאָדָם מִתְקָרֵב אֶל מִדַּת הַצֶּדֶק הָאֱלֹהִית, הֲרֵי הוּא מִתְעַלֶּה, וְנַעֲשֶׂה אִישׁ אֱלֹהִי</b> – ומצד זה אין לאדם שום הגבלה, כי ככל שהוא בוחר בחופש שלו להיות צדיק יותר כך הוא מתעלה יותר; <b>וְנִמְצָא הַשְּׁלֵמוּת הָאֱלֹהִית מְחֻיֶּבֶת לְהָאֱלֹהִים מִצַּד הַצֶּדֶק הַחָפְשִׁי שֶׁלּוֹ, שֶׁהִיא זְכוּת הַשָּׁוֶה לַכֹּל, שֶׁאֵין מָקוֹם לְקִנְאָה</b> – וממילא מתבטלת הקנאה, כי מתברר לאדם שהמציאות האלוהית אינה מגבילה אותו במאומה אלא מאפשרת לו לחיות חיי חופש מלאים ואינסופיים. 
<b>וְהַהַשְׁקָפָה הָאֱלֹהִית הַכּוֹלֶלֶת</b>טבע הדבר הוא, שבההשקפה הרגילה, אותה ההתבוננות האלהית הבאה מהדעה המונוטאיסטית, שהיא ההשקפה היותר מפורסמת גם מצד האמונה, היא מסבבת לפעמים עצב וחלישות נפש, מפני הרפיון הבא ברוח האדם בציורו, שהוא בתור נמצא מסובב מוגבל וחלש רחוק הוא מההשלמה האלהית, המאירה באור תפארת גבורתה. ביחוד החולשה מתעוררת על ידי ההבלטה שהחסרונות המוסריים מתבלטים בנפש על ידי ההקבלה במעמד האדם, לעומת השלמות האלהית, ביחש אל הצדק והמוסר. אמנם עלולה חולשה זו להיות מתמעטת באותה המדה שאדם מוצא את עצמו איתן במעמדו המוסרי, המעשי והמדותי. אבל מכל מקום אין החולשה נפקעת לגמרי, מפני ההשערה הזורמת של הצעירות החדלה לגבי הגודל האלהי, המבהיל בתעצומות אין סוף את הרעיון היותר רחב. פחות מההשקפה הזאת מיגעת את האדם ההשקפה המונוטאיסטית, הנוטה לההסברה הפנטאיסטית, כשהיא מזדככת מסיגיה, המובלטת בחלקים רבים ממנה בהחלק התבוני של החסידות החדשה, שאין שם דבר מבלעדי האלהות. האדם מוצא את עצמו, שאם אך לא יתפס בתוכיותו מקום בפני עצמו, שאז בהקרעו בדמיונו מהשלמות של אין תכלית האלהית, הוא ודאי חדל ורפוי, ואיננו כלום, ואיננו כלום עוד יותר מהאין כלום של הביטול הערכי שבא על ידי ההצטירות הראשונה, מפני שאז הוא נחשב שאמנם יש איזה מציאות לו בפני עצמו בגבולו ותחום חפצו והכרתו, רגשותיו ונטיותיו, אלא שעולמו הוא קטן באין שעור עד כדי חולשה ואפסיות לעומת הגודל האין תכליתי האלהי, אבל אין זאת אפסיות גמורה ומוחלטת בעצם, לא כן הוא בההשקפה השניה, המסברת שאין דבר חוץ מהאלהות המוחלטת, אם כן השיקוע בנטיותיו הפרטיות של האדם, הנשענות על השקפת החיים שיש איזה מציאות פרטית הוה לעצמה, אפילו בצורה שבקטנות, הוא רק הבל ושוא נתעה, וראוי היה לפי זה להשקפת עולם זו להיות מחלישה את רוח האדם במעמקי ההתבוננות שלה עוד יותר מהראשונה, מכל מקום אין הדבר כן, אלא שזו האחרונה משיבה לאדם מיד את עז נצחו, היא רק מעודדת אותו, שאין לו לשכח את אמתת הויתו, ושעליו להתרחק מכל ארחות החיים הנובעים מהמחשבה הטעותית של הישות של עצמו הפרטי, הקרוע ברוחניותו מהאין סוף האלהי, אבל כיון שהוא צועד על דרך זה, אין לו עוד לכבוש דבר של מציאות כי אם דבר של דמיון כוזב, וכבר הוא מאושר באין סוף. אמנם באמת אין עבודה זו קלה כל כך כמו שמצייר אותה הדמיון לכאורה, היציאה לחופש ממסגר הדמיון היא עבודה לא פחות קשה מהיציאה לחופש מאיזה מסגר מציאותי, מכל מקום סוף סוף עז רוח לו הוא יותר מהמחשבה הראשונה. אבל אי אפשר לגשת אליה כי אם על ידי ההרגל הגדול וההתלמדות השכלית היותר זכה שאפשר להיות על פי ההשקפה הראשונה, ואז היא מלבשת את המחשבה האחרונה באורה לכל פרטיה, ונעשית לה בית קיבול והיכל. "ד' בהיכל קדשו" (חבקוק ב, כ) אך אף על פי שהעולם העיוני וההרגשי השירי הוא יותר מזדכך ומתעלה על ידי המחשבה השניה, המלאה מאור הענוה וביטול היש, מכל מקום העולם המעשי איננו יכול להיות הולך את דרכו על פי ההסתכלות התדירית העליונה הזאת, ומוכרח הוא האדם להנמיך את אורו מצד הכרח הסתגלותו לעולם המעשה ולהיות קשור בהמחשבה ההיכלית הראשונה, אבל בידיעה ברורה, שהיא איננה מחשבה ברורה כשהיא לעצמה, ו"לית לה מגרמה כלום" (שערי הלשם א, יד), אלא שהיא מסובבת בסיבוב שכלי וציורי ממהלך המחשבה העליונה של ההסתכלות השניה שאמרנו. ואז העולם הממשי נעשה מזורז ומלובן ומלא צדק, והעולם המחשבי מתגבר ועולה מברכת מקורו, והם מתאחדים תמיד, על ידי הבטות מאוחדות, ומרכז הויה מאוחד, ביחודא שלים.מהדעה המונוטאיסטית – תפיסה הדוגלת שינו אלוהים אחד (ולא בריבוי אלוהות) ששולט על המציאות מבחוץ; <b>מְסַבֶּבֶת</b>
– גורמת; <b>הַרִּפְיוֹן</b> – החולשה; <b>נִמְצָא</b> – ברוא; <b>מְסוֹבָב</b> – נשלט; <b>תִּפְאֶרֶת</b> – פאר; <b>מִתְבַּלְּטִים</b> – מתחדדים; <b>הַהַקְבָּלָה בְּמַעֲמָד</b> – ההשוואה במצב; <b>אֵיתָן</b> – חזק; <b>נִפְקַעַת</b> – מפסיקה; <b>הַהַשָּׁעָרָה הַזּוֹרֶמֶת</b> – התפיסה הפשוטה, האינסטינקטיבית; <b>הַצְּעִירוּת הַחֲדֵלָה</b> – הקטנות המוגבלת; <b>בְּתַעֲצֻמוֹת</b> – בגודל; <b>מְיַגַּעַת</b> – מחלישה; <b>הַפַּנְטֵאִיסְטִית</b> – תפיסה הדוגלת שהכל אלוהים; <b>מִזְדַּכֶּכֶת מִסִּיגֶיהָ</b> – מתנקה מטעויותיה; <b>הַתְּבוּנִי</b> – הלמדני; <b>חָדֵל</b> – אפסי; <b>הַהִצְטַיְּרוּת</b> – התפיסה; <b>חֶפְצוֹ</b> – רצונו; <b>תַּכְלִיתִי</b> – סופי; <b>הֹוֶה</b> – קיימת; <b>וְשָׁוְא נִתְעֶה</b> – ואשליה; <b>עֹז נִצְחוֹ</b> – כוחו הנצחי; <b>אָרְחוֹת</b> – דרכי; <b>הַטְּעוּתִית</b> – המוטעית; <b>מְמַסְגֵּר</b>
– ממגבלות, מכבלי; <b>זַכָּה</b> – מופשטת; <b>בֵּית קִבּוּל</b> – כלי; <b>הַתְּדִירִית</b> – התמידית; <b>הִסְתַּגְּלוּתוֹ</b> – התרגלותו; <b>הַהֵיכָלִית</b> – שמשמשת כאמצעי; <b>לֵית לָהּ מִגַּרְמָהּ כְּלוּם</b> – אין לה מעצמה כלום; <b>מְזֹרָז</b> – אינטנסיבי; <b>וּמְלֻבָּן</b> – ומחושל; <b>הֲוָיָה</b> – מציאות; <b>בְּיִחוּדָא שְׁלִים</b> – באחדות שלמה.
<b>טֶבַע הַדָּבָר הוּא, שֶׁבְּהַהַשְׁקָפָה הָרְגִילָה, אוֹתָהּ הַהִתְבּוֹנְנוּת הָאֱלֹהִית הַבָּאָה מֵהַדֵּעָה הַמּוֹנוֹטֵאִיסְטִית, שֶׁהִיא הַהַשְׁקָפָה הַיּוֹתֵר מְפֻרְסֶמֶת גַּם מִצַּד הָאֱמוּנָה, הִיא מְסַבֶּבֶת לִפְעָמִים עֶצֶב וַחֲלִישׁוּת נֶפֶשׁ</b> – ההשקפה הדתית הרגילה, "המונתיאיזם" (אלוהים אחד) הרואה את אלוהים כישות חיצונית השולטת על הטבע, גורמת באופן בלתי נמנע עצב וחולשה נפשית לאדם, <b>מִפְּנֵי הָרִפְיוֹן הַבָּא בְּרוּחַ הָאָדָם בְּצִיּוּרוֹ, שֶׁהוּא בְּתוֹר נִמְצָא מְסֻבָּב מוּגְבָּל וְחַלָּשׁ רָחוֹק הוּא מֵהַהַשְׁלָמָה הָאֱלֹהִית, הַמְּאִירָה בְּאוֹר תִּפְאֶרֶת גְּבוּרָתָהּ</b> – מפני שאדם מוצא עצמו כיצור חסר חשיבות, מוגבל וחלש, מול פאר השלמות האלוהית. בהשקפה זו ישנו דגש מופרז על חסרונותיו וחטאיו של העולם הטבעי מול השלמות האלוהית שמצטיירת בצורה רחוקה שלא ניתן להשיגה; <b>בְּיִחוּד הַחֻלְשָׁה מִתְעוֹרֶרֶת עַל יְדֵי הַהַבְלָטָה שֶׁהַחֶסְרוֹנוֹת הַמּוּסָרִיִּים מִתְבַּלְטִים בַּנֶּפֶשׁ עַל יְדֵי הַהַקְבָּלָה בְּמַעֲמַד הָאָדָם, לְעֻמַּת הַשְּׁלֵמוּת הָאֱלֹהִית, בְּיַחַס אֶל הַצֶּדֶק וְהַמּוּסָר</b> – הפער האינסופי בין אלוהים לאדם מתחדד במיוחד בעת שמשווים את הצדק והמוסר האלוהי לזה האנושי. <b>אָמְנָם עַלֻלָּה חֻלְשָׁה זוֹ לִהְיוֹת מִתְמַעֶטֶת בְּאוֹתָהּ הַמִּדָּה שֶׁאָדָם מוֹצֵא אֶת עַצְמוֹ אֵיתָן בְּמַעֲמָדוֹ הַמּוּסָרִי, הַמַּעֲשִׂי וְהַמִּדּוֹתִי</b> – ככל שאדם מתחזק יותר במוסרו ובצדקתו – במצוות ובמידות טובות – תחושת הפער מצטמצמת, <b>אֲבָל מִכָּל מָקוֹם אֵין הַחֻלְשָׁה נִפְקַעַת לְגַמְרֵי, מִפְּנֵי הַהַשְׁעָרָה הַזּוֹרֶמֶת שֶׁל הַצְּעִירוּת הַחֲדֵלָה לְגַבֵּי הַגֹּדֶל הָאֱלֹהִי, הַמַּבְהִיל בְּתַעֲצֻמוֹת אֵין סוֹף אֶת הָרַעְיוֹן הַיּוֹתֵר רָחָב</b> – אבל סוף כל סוף, לא ניתן להתעלם מהתפיסה הפשוטה שמזהה את הקטנות המוגבלת של האדם והטבע מול הגודל האלוהי שמרעיש ומזעזע באינסופיותו, ולכן לעולם לא ימלט האדם מתחושה מסוימת של עצבות וייאוש. <b>פָּחוֹת מֵהַהַשְׁקָפָה הַזֹּאת מְיַגַּעַת אֶת הָאָדָם הַהַשְׁקָפָה הַמּוֹנוֹטֵאִיסְטִית, הַנּוֹטָה לְהַהַסְבָּרָה הַפַּנְתֵאִיסְטִית, כְּשֶׁהִיא מִזְדַּכֶּכֶת מִסִּיגֶיהָ, הַמֻּבְלֶטֶת בַּחֲלָקִים רַבִּים מִמֶּנָּהּ בְּהַחֵלֶק הַתְּבוּנִי שֶׁל הַחֲסִידוּת הַחֲדָשָׁה, שֶׁאֵין שָׁם דָּבָר מִבִּלְעֲדֵי הָאֱלֹהוּת</b> – ישנה השקפה נוספת ביחס לאלוהות, והיא ה"פאנתאיזם" ("הכל אלוהים"), היינו אלוהים מתגלה בטבע ולא שולט עליו מבחוץ; גישה זו, שבמקור היא תפיסה חילונית (שהטבע הוא למעשה אלוהים) עברה זיכוך בידי הלמדנות של תנועת החסידות, וגובשה כתפיסה שמכירה כמובן שאלוהים עליון ושולט מבחוץ על המציאות, אולם הוא גם מתגלה בכל פרט ופרט בו. הבנה זו פחות מחלישה את האדם כי <b>הָאָדָם מוֹצֵא אֶת עַצְמוֹ, שֶׁאִם אַךְ לֹא יִתְפַּס בְּתֻכִּיּוּתוֹ מָקוֹם בִּפְנֵי עַצְמוֹ, שֶׁאָז בְּהִקָּרְעוֹ בִּדְמָיוֹנוֹ מֵהַשְּׁלֵמוּת שֶׁל אֵין תַּכְלִית הָאֱלֹהִית, הוּא וַדַּאי חָדֵל וְרָפוּי, וְאֵינֶנּוּ כְּלוּם וְאֵינֶנּוּ כְּלוּם עוֹד יוֹתֵר מֵהָאֵין כְּלוּם שֶׁל הַבִּטּוּל הָעֶרְכִּי שֶׁבָּא עַל יְדֵי הַהִצְטַיְּרוּת הָרִאשׁוֹנָה</b> – בתפיסה הפנתיאיסטית המזוככת, במידה והאדם לא יראה עצמו כעומד בפני עצמו ומנותק מהאלוהות האינסופית [שבמקרה כזה הוא יחוש אפסי עוד יותר מתחושת האפסות שמגיעה מהתפיסה המונותיאיסטית, <b>מִפְּנֵי שֶׁאָז הוּא נֶחְשָׁב שֶׁאָמְנָם יֵשׁ אֵיזֶה מְצִיאוּת לוֹ בִּפְנֵי עַצְמוֹ בִּגְבוּלוֹ וּתְחוּם חֶפְצוֹ וְהַכָּרָתוֹ, רִגְשׁוֹתָיו וְנְטִיּוֹתָיו, אֶלָּא שֶׁעוֹלָמוֹ הוּא קָטָן בְּאֵין שִׁעוּר עַד כְּדֵי חֻלְשָׁה וְאַפְסִיּוּת לְעֻמַּת הַגֹּדֶל הָאֵין תַּכְלִיתִי הָאֱלֹהִי, אֲבָל אֵין זֹאת אַפְסִיּוּת גְּמוּרָה וּמוּחְלֶטֶת בְּעֶצֶם, לֹא כֵן הוּא בְּהַהַשְׁקָפָה הַשְּׁנִיָּה, הַמְּסַבֶּרֶת שֶׁאֵין דָּבָר חוּץ מֵהָאֱלֹהוּת הַמֻּחְלֶטֶת, אִם כֵּן הַשִּׁקּוּעַ בִּנְטִיּוֹתָיו הַפַּרְטִיּוֹת שֶׁל הָאָדָם, הַנִּשְׁעָנוֹת עַל הַשְׁקָפַת הַחַיִּים שֶׁיֵּשׁ אֵיזֶה מְצִיאוּת פְּרָטִית הֹוֶה לְעַצְמָהּ, אֲפִלּוּ בְּצוּרָה שֶׁבְּקַטְנוּת, הוּא רַק הֶבֶל וְשָׁוְא נִתְעֶה</b> – כי בתפיסה המונותיאיסטית, בעת שאדם רואה עצמו מנותק מהאלוהות חש הוא אמנם קטנות מול הישות האלוהית השולטת עליו מבחוץ אולם לפחות רואה עצמו כמשהו זעיר (כי בתפיסה זו יש מקום לדברים מחוץ למציאות האלוהית); אולם בתפיסה הפנתיאיסטית, אדם אינו יכול אפילו לבדל עצמו מהאלוהות, כי תפיסה זו דוגלת בכך שהכל אלוהים, ואם אדם מתעקש על ישותו הפרטית יוצא שהוא באפסיות מוחלטת]. <b>וְרָאוּי הָיָה לְפִי זֶה לְהַשְׁקָפַת עוֹלָם זוֹ לִהְיוֹת מַחֲלִישָׁה אֶת רוּחַ הָאָדָם בְּמַעֲמַקֵּי הַהִתְבּוֹנְנוּת שֶׁלָּהּ עוֹד יוֹתֵר מֵהָרִאשׁוֹנָה</b> – ולמרות שלכאורה לפי זה היה ראוי שהתפיסה הפנתיאיסטית תחליש יותר את האדם, <b>מִכָּל מָקוֹם אֵין הַדָּבָר כֵּן, אֶלָּא שֶׁזּוֹ הָאַחֲרוֹנָה מְשִׁיבָה לָאָדָם מִיָּד אֶת עֹז נִצְחוֹ, הִיא רַק מְעוֹדֶדֶת אוֹתוֹ, שֶׁאֵין לוֹ לִשְׁכֹּחַ אֶת אֲמִתַּת הֲוִיָּתוֹ, וְשֶׁעָלָיו לְהִתְרַחֵק מִכָּל אֹרְחוֹת הַחַיִּים הַנּוֹבְעִים מֵהַמַּחֲשָׁבָה הַטָּעוּתִית שֶׁל הַיֵּשׁוּת שֶׁל עַצְמוֹ הַפַּרְטִי, הַקָּרוּעַ בְּרוּחָנִיּוּתוֹ מֵהָאֵין סוֹף הָאֱלֹהִי, אֲבָל כֵּיוָן שֶׁהוּא צוֹעֵד עַל דֶּרֶךְ זֶה, אֵין לוֹ עוֹד לִכְבֹּשׁ דָּבָר שֶׁל מְצִיאוּת כִּי אִם דָּבָר שֶׁל דִּמְיוֹן כּוֹזֵב, וְכְּבָר הוּא מְאֻשָּׁר בְּאֵין סוֹף</b> – אלא שלמעשה אין הדבר כך. מדוע? מכיוון שהשקפה זו מבררת לאדם שבעומק חייו מסתתר אלוהים; ובאמת, אם רק יתאמץ ולא ידמיין שהוא ישות פרטית מנותקת מאלוהים, יתעלה לעוצמת חיים נפלאה ולתחושת עונג של שלמות. <b>אָמְנָם בֶּאֱמֶת אֵין עֲבוֹדָה זוֹ קַלָּה כָּל כָּךְ כְּמוֹ שֶׁמְּצַיֵּר אוֹתָהּ הַדִּמְיוֹן לִכְאוֹרָה, הַיְּצִיאָה לַחֹפֶשׁ מִמִּסְגֶּרֶת הַדִּמְיוֹן הִיא עֲבוֹדָה לֹא פָּחוֹת קָשָׁה מֵהַיְּצִיאָה לַחֹפֶשׁ מֵאֵיזֶה מִסְגֶּרֶת מְצִיאוּתִי</b> – למרות שבמבט ראשון נדמה שלהשתחרר מכבלי הדמיון זהו דבר קל – אין הדבר כך; להשתחרר מתפיסות עולם מוגשמות הרואות באדם כישות נפרדת מן האלוהות זוהי מלאכה קשה יותר משחררו מכבלים גשמיים. <b>מִכָּל מָקוֹם סוֹף סוֹף עֹז רוּחַ לוֹ הוּא יוֹתֵר מֵהַמַּחֲשָׁבָה הָרִאשׁוֹנָה</b> – בין כה וכה, בשורה התחתונה התפיסה הפנתיאיסטית המזוככת מאפשרת יותר שאר רוח לאדם מאשר התפיסה המונותיאיסטית. <b>אֲבָל אִי אֶפְשָׁר לָגֶשֶׁת אֵלֶיהָ</b> – לתפיסה הפנתיאיסטית, <b>כִּי אִם עַל יְדֵי הַהֶרְגֵּל הַגָּדוֹל וְהַהִתְלַמְּדוּת הַשִּׂכְלִית הַיּוֹתֵר זַכָּה שֶׁאֶפְשָׁר לִהְיוֹת עַל פִּי הַהַשְׁקָפָה הָרִאשׁוֹנָה, וְאָז הִיא מַלְבֶּשֶׁת אֶת הַמַּחֲשָׁבָה הָאַחֲרוֹנָה בְּאוֹרָהּ לְכָל פְּרָטֶיהָ, וְנַעֲשֵׂית לָהּ בֵּית קִבּוּל וְהֵיכָל</b> – הדרך להתעלות למחשבה פנתיאיסטית מזוככת, חייבת לעבור דרך שנים רבות של הרגל בחשיבה מונותאיסטית (הן בהתפתחות הדתית בהיסטוריה האנושית והן בהתפתחותו הרוחנית של אדם פרטי). היינו רק אחרי שנפנים שהאלוהות היא עליונה מן המציאות הטבעית (ובמובן מסוים היא אכן שולטת עלינו מבחוץ), נוכל להסתגל למחשבה שהאלוהות איננה מנותקת ממנה אלא מתגלה בה. יוצא שחשיבה המונותאיסטית היא סוג של כלי והכנה לקראת החשיבה הפנתיאיסטית; כדברי הנביא: "<b>ד' בְּהֵיכַל קָדְשׁוֹ</b>
" – התפיסה הפנתיאיסטית המזוככת של האלוהות המתגלה בטבע ("ה'"), של הקודש המתגלה בחול – יכולה להופיע רק כאשר יש לה כלי קיבול ("היכל") של "קודש" (תפיסה מונותאיסטית שרואה כיצד הקודש עליון ושולט על עולם החול). <b>אֲבָל אַף עַל פִּי שֶׁהָעוֹלָם הָעִיּוּנִי וְהַהַרְגָּשִׁי הַשִּׁירִי הוּא יוֹתֵר מִזְדַּכֵּךְ וּמִתְעַלֶּה עַל יְדֵי הַמַּחֲשָׁבָה הַשְּׁנִיָּה, הַמְּלֵאָה מֵאוֹר הָעֲנָוָה וּבִיטּוּל הַיֵּשׁ</b> – למרות שהתפיסה הפנתיאיסטית מאפשרת יותר מופשטות ושאר רוח, כי היא מאפשרת לאדם להיפתח בענווה לאלוהות המתגלה בכל פינה במציאות, <b>מִכָּל מָקוֹם הָעוֹלָם הַמַּעֲשִׂי אֵינֶנּוּ יָכוֹל לִהְיוֹת הוֹלֵךְ אֶת דַּרְכּוֹ עַל פִּי הַהִסְתַּכְּלוּת הַתְּדִירִית הָעֶלְיוֹנָה הַזֹּאת, וּמוּכְרָח הוּא הָאָדָם לְהַנְמִיךְ אֶת אוֹרוֹ מִצַּד הֶכְרֵחַ הִסְתַּגְּלוּתוֹ לְעוֹלָם הַמַּעֲשֶׂה וְלִהְיוֹת קָשׁוּר בַּהַמַּחֲשָׁבָה הַהֵיכָלִית הָרִאשׁוֹנָה</b> – לא ניתן לנהל באופן תמידי את העולם מתוך הגישה הפנתיאיסטית, כי לצורך ניהול החיים המעשיים זקוק האדם לתפיסה המונותאיסטית (שכזכור משמשת כאמצעי לתפיסה הפנתיאיסטית); היינו לא ניתן להביט בחיי היומיום על כל אובייקט ואובייקט במציאות כמבטא אור אינסופי אלא כדברים מוגבלים שיש להם גבולות שאפשר לעבוד איתם בעולם הזה, <b>אֲבָל בִּידִיעָה בְרוּרָה, שֶׁהִיא אֵינֶנָּה מַחֲשָׁבָה בְרוּרָה כְּשֶׁהִיא לְעַצְמָהּ, וְ"לֵית לָהּ מִגַּרְמָהּ כְּלוּם", אֶלָּא שֶׁהִיא מְסֻבֶּבֶת בְּסִבּוּב שִׂכְלִי וְצִיּוּרִי מִמַּהֲלַךְ הַמַּחֲשָׁבָה הָעֶלְיוֹנָה שֶׁל הַהִסְתַּכְּלוּת הַשְּׁנִיָּה שֶׁאָמַרְנוּ</b> – אולם נדרש מן האדם האמוני הבוגר להכיר שהמבט המונותיאיסטי אינו יכול לעמוד כשלעצמו (כי אז יוצא שהעולם המעשי הוא מנותק ומנוכר לאלוהים), אלא להיות מושפע כל העת במחשבתו וברגשותיו מהתפיסה המכרת שבכל פרט ופרט מצויה משמעות אינסופית. <b>וְאָז הָעוֹלָם הַמַּמָּשִׁי</b> מצד אחד <b>נַעֲשֶׂה מְזֹרָז וּמְלֻבָּן וּמָלֵא צֶדֶק, וְהָעוֹלָם הַמַּחֲשָׁבִי</b> מצד שני <b>מִתְגַּבֵּר וְעוֹלֶה מִבִּרְכַּת מְקוֹרוֹ</b> – ואז אדם מנהל החיים המעשיים בצורה נמרצת, מושלמת ומוסרית, כי העולם המחשבתי שלו מחובר למקור האלוהי<b>, וְהֵם</b> – העולם המעשי והעולם המחשבתי, <b>מִתְאַחֲדִים תָּמִיד, עַל יְדֵי הַבָּטוֹת מְאֻחָדוֹת, וּמֶרְכַּז הֲוָיָה מְאֻחָד, בְּיִחוּדָא שְׁלִים</b> – נוצר איחוד מושלם בין העולמות באמצעות שתי המבטים הרוחניים הללו (מונותיאיזם ופאנתאיזם).

<b>זֶהֲסָרַת פַּחַד הַהַגְשָׁמָההַלּוֹמֵד אֶת הַקַּבָּלָה צָרִיךְ לְהָסִיר מִלִּבּוֹ אֶת הַפַּחַד, שֶׁמֻּנָּח בַּלֵּב מִטַּעַם הַחֲקִירָה הַהֶגְיוֹנִית, שֶׁמָּא הוּא פּוֹגֵם בָּאֱמוּנָה הָאֱלֹהִית, שֶׁמָּא הוּא מְגַשֵּׁם, אֵין אֵלּוּ אֶלָּא הֲבָלֵי תַעְתּוּעִים. הַכֹּל יוֹדְעִים, שֶׁרוּחַ הַקֹּדֶשׁ מִתְאַמֵּץ הוּא לְהָאִיר בְּאוֹר הָאֱלֹהִי הָעֶלְיוֹן אֶת הָעוֹלָם, וְהוּא מוֹצֵא לוֹ דְרָכָיו בְּהִסְתַּכְּלוּת בְּחַיֵּי הַחַיִּים בַּהֲישׁוּת הַגְּדוֹלָה הָאֱלֹהִית, הַמֻּכֶּרֶת בִּפְעֻלּוֹת הָרוּחָנִיּוֹת הַרְבֵּה יוֹתֵר מִבִּפְעֻלּוֹת הַגַּשְׁמִיּוֹת. הַפְּעֻלּוֹת הַגַּשְׁמִיּוֹת אֶפְשָׁר לִטְעוֹת בָּהֶן, אֶפְשָׁר לְיַחֲשָׁן לְכֹחַ דִּינָמִי שֶׁאֵין בּוֹ אוֹר וְחַיִּים, וּמִמֵּילָא אֵינָן יְכוֹלוֹת לְהַחֲיוֹת אֶת הַנְּשָׁמָה מִצַּד עַצְמָן בְּמִדְעָן, אֲבָל הַפְּעֻלּוֹת הָרוּחָנִיּוֹת יוֹצְאוֹת הֵן בְּהֶכְרֵחַ מִיַּד שֶׁל מְצִיאוּת מְלֵאָה שְׁלֵמוּת עֶלְיוֹנָה. וְדֹוקָא יְדִיעָה שְׁלֵמָה עֶלְיוֹנָה זוֹ בְּעֹשֶׁר פְּרָטֶיהָ הִיא מְגַלָּה אֶת נִצְחוֹן הָאֶחָדּוּת הָעֶלְיוֹנָה, וּמְקוֹרוֹתֶיהָ הָעֶלְיוֹנִים, הַמְּאִירִים בְּצַחְצָחוֹת כֹּל כָּךְ נִשְׂגָּבָה, עַד שֶׁהַמִּבְטָּא שֶׁל הָאֶחָדּוּת גַּם כֵּן הוּא פָּחוֹת וְקָטָן לָהּ, וְאוֹמֶרֶת הִיא "לִפְנֵי אֶחָד מָה אַתָּה סוֹפֵר?" (ספר יצירה א, ז). וְכָל מָה שֶׁיִּתְרַחֵב אוֹר הַחַיִּים יוֹתֵר בְּהִתְרַחֲבוּת עֶלְיוֹנָה, לָתוּר אֶת הַיְּצִירוֹת שֶׁיָּצַר רוּחַ אֱלֹהִים בָּעוֹלָם, לְהִתְעַסֵּק בְּהַמַּחֲשָׁבוֹת שֶׁל קְדוֹשֵׁי עֶלְיוֹן, שֶׁחֵפֶץ דַּעַת ד' הָיָה יְסוֹד חַיֵּיהֶם, כֹּה יִגְבַּר הָרוּחַ, וְכֹה תִּתְחַדֵּשׁ צוּרָה פְּנִימִית אֲמִיצָה בְּקֶרֶב וְלֵב עָמוֹק. וְהַיְּחִידִים הַלָּלוּ יַשְׁפִּיעוּ מֵרוּחָם עֹז וְאֹומֶץ עֶלְיוֹן עַל כָּל הַגּוֹי כֻּלּוֹ, וְעַל כָּל הָעוֹלָם כֻּלּוֹ, בְּרַחֲמִים כְּלוּלִים מֵחֶסֶד וּגְבוּרָה.הַקַּבָּלָה</b> – תורת הסוד; <b>הֲבָלֵי תַעְתּוּעִים</b> – דמיונות; <b>לְיַחֲשָׁן</b> – לייחס אותן; <b>דִּינָמִי</b> – תנועה; <b>בְּמִדְעָן</b> – בהבנתן; <b>בְּצַחְצָחוֹת</b> – בטהרה מצוחצחת; <b>נִשְׂגָּבָה</b> – עליונה; <b>שֶׁהַמִּבְטָּא</b> – שהביטוי; <b>שֶׁחֵפֶץ</b> – רצון; <b>הַגּוֹי</b> – העם.
<b>הַלּוֹמֵד אֶת הַקַּבָּלָה צָרִיךְ לְהָסִיר מִלִּבּוֹ אֶת הַפַּחַד, שֶׁמֻּנָּח בַּלֵּב מִטַּעַם הַחֲקִירָה הַהֶגְיוֹנִית, שֶׁמָּא הוּא פּוֹגֵם בָּאֱמוּנָה הָאֱלֹהִית, שֶׁמָּא הוּא מְגַשֵּׁם, אֵין אֵלּוּ אֶלָּא הֲבָלֵי תַעְתּוּעִים</b> – בלימוד פנימיות התורה עסוקים המקובלים בבירור שכלי של מידותיו ופעולותיו הבורא, ויכול להיווצר החשש שמא יצמצם הדבר את תפיסת הבורא אצלם; כי החשיבה האנושית מגבילה את ריבונו של עולם למידות ופעולות מסוימות. חשש זה איננו אמיתי. מדוע? <b>הַכֹּל יוֹדְעִים, שֶׁרוּחַ הַקֹּדֶשׁ מִתְאַמֵּץ הוּא לְהָאִיר בְּאוֹר הָאֱלֹהִי הָעֶלְיוֹן אֶת הָעוֹלָם, וְהוּא מוֹצֵא לוֹ דְרָכָיו בְּהִסְתַּכְּלוּת בְּחַיֵּי הַחַיִּים בַּהֲישׁוּת הַגְּדוֹלָה הָאֱלֹהִית</b> – הקשר של העולם אל הבורא מתברר על ידי המקובלים ברוח הקודש, וההבנה של המידות האלוהיות באופן כזה מבחינה במקור האינסופי והלא-מוגבל העומד מאחורי התגלות האלוהות בעולם, <b>הַמֻּכֶּרֶת בִּפְעֻלּוֹת הָרוּחָנִיּוֹת הַרְבֵּה יוֹתֵר מִבִּפְעֻלּוֹת הַגַּשְׁמִיּוֹת</b>, כי <b>הַפְּעֻלּוֹת הַגַּשְׁמִיּוֹת אֶפְשָׁר לִטְעוֹת בָּהֶן, אֶפְשָׁר לְיַחֲשָׁן לְכֹחַ דִּינָמִי שֶׁאֵין בּוֹ אוֹר וְחַיִּים, וּמִמֵּילָא אֵינָן יְכוֹלוֹת לְהַחֲיוֹת אֶת הַנְּשָׁמָה מִצַּד עַצְמָן בְּמִדְעָן, אֲבָל הַפְּעֻלּוֹת הָרוּחָנִיּוֹת יוֹצְאוֹת הֵן בְּהֶכְרֵחַ מִיַּד שֶׁל מְצִיאוּת מְלֵאָה שְׁלֵמוּת עֶלְיוֹנָה</b> – מי שמביט על העולם במבט מדעי-טכני לבדו, יכול אכן לטעות ולראות בעולם לא יותר ממערכת חומרית (ומבט זה אכן יכול להביא את האדם לצמצום הבורא ולתחושת שיממון), אולם המקובלים מביטים ברוח קודשם על ההתגלויות הרוחניות בעולם, ששם ניכר באופן בולט המקור האלוהי והלא-מוגבל שעומד מאחוריהן. את הטבע ניתן להבין כמערכת טכנית חסרת רצון ומוסר. אמנם כשמעמיקים בסוד ההנהגה האלוהית והמצוות חושפים רצון אלוהי נשגב המפעם במציאות. <b>וְדֹוקָא יְדִיעָה שְׁלֵמָה עֶלְיוֹנָה זוֹ בְּעֹשֶׁר פְּרָטֶיהָ הִיא מְגַלָּה אֶת נִצְחוֹן הָאֶחָדּוּת הָעֶלְיוֹנָה, וּמְקוֹרוֹתֶיהָ הָעֶלְיוֹנִים הַמְּאִירִים בְּצַחְצָחוֹת כֹּל כָּךְ נִשְׂגָּבָה</b> – כשמתחבר האדם למבט עליון זה, מתברר שהמציאות כולה – הן הרוחנית והן החומרית – מאוחדת עם המקור האלוהי העליון, והוא חי זאת בעוצמה אדירה <b>עַד שֶׁהַמִּבְטָּא שֶׁל הָאֶחָדּוּת גַּם כֵּן הוּא פָּחוֹת וְקָטָן לָהּ</b> – עד כדי כך שאפילו המילה "אחדות" היא סוג של צמצום לעומת התחושה שממלאת את ליבם של המקובלים, <b>וְאוֹמֶרֶת הִיא</b>
– האחדות העליונה – <b>"לִפְנֵי אֶחָד מָה אַתָּה סוֹפֵר?"</b> – ספר יצירה מתבטא שישנן עשר התגלויות ("ספירות") של ה' בעולמו, וישנה מדרגה שהיא עוד לפני הספירה, היינו מדרגת-חיים שבה אדם כה מאוחד עם התגלות הבורא עד שאינו יכול לבטא זאת בשום הגדרה, מופשטת ככל שתהיה (וזוהי מדרגת המקובלים). <b>וְכָל מַה שֶׁיִּתְרַחֵב אוֹר הַחַיִּים יוֹתֵר בְּהִתְרַחֲבוּת עֶלְיוֹנָה, לָתוּר אֶת הַיְּצִירוֹת שֶׁיָּצַר רוּחַ אֱלֹהִים בָּעוֹלָם, לְהִתְעַסֵּק בַּמַּחְשָׁבוֹת שֶׁל קְדוֹשֵׁי עֶלְיוֹן, שֶׁחֵפֶץ דַּעַת ד' הָיָה יְסוֹד חַיֵּיהֶם, כֹּה יִגְבַּר הָרוּחַ, וְכֹה תִּתְחַדֵּשׁ צוּרָה פְּנִימִית אַמִּיצָה בְּקֶרֶב וְלֵב עָמוֹק</b> – ככל שהאדם יעמיק בסוד חכמת הנסתר והמידות האלוהיות, במחשבותיהם של קדושי המקובלים שהיו מאוחדים בחייהם עם הרצון האלוהי, כך תתגבר הרוחניות בעולם ותתחדש מדרגה מלאת אומץ ועומק; <b>וְהַיְּחִידִים הַלָּלוּ יַשְׁפִּיעוּ מֵרוּחָם עֹז וְאֹמֶץ עֶלְיוֹן עַל כָּל הַגּוֹי כֻּלּוֹ, וְעַל כָּל הָעוֹלָם כֻּלּוֹ, בְּרַחֲמִים כְּלוּלִים מֵחֶסֶד וּגְבוּרָה</b> – יחידים אלו, המעמיקים בסודו של עולם, ישפיעו מטובם על עם ישראל ועל העולם כולו בשפע של חסד (המקור האלוהי) וגבורה (שמתגלה בעולם הזה).
<b>הַרְבּוּי הָאַחְדוּתִי</b> אומרים טוענים נוטים להסתה, האליליות עזיזה היא בהבלטת רשמי החיים, בהבעת הפרטיות, בחדירה אל היופי ואל העשירות הגוונית, האחדות האלהית מטשטשת את הכל, מכל הגוונים גון אחד היא עושה, ועושר החיים מתדלדל. באה טענה זו מחסרון ידיעה וכהות רגש. האליליות עם ההתעוררות העזיזה שלה עשתה כבר את הרושם שלה להשחית את החיים, והתביעה של עושר הגוונים ושל הבלטת הרשמים. בשביל כך האחדות האלהית, בתאר אחדותה, היא מתעלה על ציור האחדות הרגילה, והיא באמת מתעלה על האחדות באותה המדה שהיא מתעלה על הריבוי, ואותו העושר של הריבוי לעולם נמצא בקרבה בצורה יותר מבהיקה באין סוף. האחדות המחיה את הריבוי, הסופגת בתוכה את הריבוי, וממעל לכל מציאות ולכל תוכן היא מתנשאה, לא תוכל להמעיט את רשמי החיים, כי אם להרבותם על ידי שפעת אומץ וגודל האחדות לתוך הריבוי, וכל אחד מניצוצי הריבוי יש בו ברכה של גודל אין סוף. הרזיות באה להשלים את הציור, ולהראות איך כל 'יפיפותו של יפת לקוחה היא בעיקרה מאהלי שם' (על פי מגילה ט, ב), אלא שנתטשטשה הצורה, בריחוק מקום. ומדברת היא הרזיות בהרחבת הביאור, בעולם האלהי האחדותי, בכל העושר הגווני הפרטי, המתגלה מהופעת האלהות האחדותית, בהגלותה לבני אדם בשכלם ובהרגשתם. וקמים קנאים ואומרים על חכמת אמת זאת, המחיה את כל נשמה יפה, ילידת חוץ היא, דמיון של מיתולוגיה יש כאן, ואינם יודעים תבענים הללו, שכל ניצוץ אור חם וחיים לקוח ושאוב הוא מיסוד של קודש האחדות. ולהבין את האחדות, להרגישה בכל עשרה, את האחדות ואת מקורה, את גילוי ההויה שלה, ואת עזוזה, הננו נקראים לדבר במושגי האחדות על פי הופעת הריבוי. והריבוי האחדותי זהו הריבוי העשיר שבעשירים, הריבוי של אחד של לפני אחד, כלומר השלמות של הריבוי בהוד תפארת האחדות האלהית.עזיזה – חזקה; <b>הָעֲשִׁירוּת הַגְּוָונִית</b> – ריבוי הגוונים; <b>מִתְדַּלְדֵּל</b> – נחלש ונהיה דל; <b>וְכֵהוּת</b> – וחלישות; <b>בְּתָאֵר</b> – בגילוי; <b>מִתְנַשְּׂאָה</b> – מתרוממת; <b>שִׁפְעַת</b> – שפע; <b>הָרַזִיּוּת</b> – הסודיות; <b>יְלִידַת חוּץ</b> – תוצרת תרבות זרה; <b>תַּבְעָנִים</b> – בעלי תביעות, קנאים; <b>מִיתוֹלוֹגְיָה</b> – סיפורי עמים; <b>וְשָׁאוּב</b> – והגיע; <b>הַהֹוִיָּה</b> – המציאות; <b>בְּהוֹד תִּפְאֶרֶת</b> – באור הפאר.
<b>אוֹמְרִים טוֹעֲנִים נוֹטִים לְהַסָּתָה</b> – ישנם בעלי טענות שגם מסיתים אחרים לטענתם, ש<b>הָאֱלִילִיּוּת עֲזִיזָה הִיא בְּהַבְלֶטַת רִשְׁמֵי הַחַיִּים, בְּהַבָּעַת הַפְּרָטִיּוּת, בַּחֲדִירָה אֶל הַיֹּפִי וְאֶל הָעֲשִׁירוּת הַגְּוָונִית</b>, ואילו <b>הָאַחְדוּת הָאֱלֹהִית מְטַשְׁטֶשֶׁת אֶת הַכֹּל, מִכָּל הַגְּוָונִים גָּוֶן אֶחָד הִיא עוֹשָׂה, וְעֹשֶׁר הַחַיִּים מִתְדַּלְדֵּל</b> – הם מצדיקים את התפיסה האלילית בכך שלטענתם לא ניתן לייסד בנפש האנושית אמונה באלוהות מופשטת, חסרת צבע וצורה שמטשטשת לכאורה את כל הגוונים במציאות. לטענתם, אדם זקוק לתלות את אמונתו באובייקטים אליליים חזקים, שמאפשרים גיוון ועושר של פרטים מוחשיים. <b>בָּאָה טַעֲנָה זוֹ מֵחֶסְרוֹן יְדִיעָה וְכֵהוּת רֶגֶשׁ</b> – טענה זו מגיעה מבורות ורגש גס: <b>הָאֱלִילִיּוּת עִם הִתְעוֹרְרוּתָהּ הָעֲזִיזָה שֶׁלָּהּ עָשְׂתָה כְּבָר אֶת הָרֹשֶׁם שֶׁלָּהּ לְהַשְׁחִית אֶת הַחַיִּים</b> – האלילות אמנם יותר קרובה אל חיי האדם וממלאת את חייו בתסיסה מוחשית ורגשית אולם היא מעוררת בתוכו את צדדיו העכורים והשפלים; וביחס ל<b>תְּבִיעָה שֶׁל עֹשֶׁר הַגְּוָונִים וְשֶׁל הַבְלֶטַת הָרְשָׁמִים</b> שלכאורה מובלטת בידי האליליות – <b>בִּשְׁבִיל כָּךְ הָאַחְדוּת הָאֱלֹהִית, בְּתָאֵר אַחְדוּתָהּ, הִיא מִתְעַלָּה עַל צִיּוּר הָאַחְדוּת הָרְגִילָה, וְהִיא בֶּאֱמֶת מִתְעַלָּה עַל הָאַחְדוּת בְּאוֹתָהּ הַמִּדָּה שֶׁהִיא מִתְעַלָּה עַל הָרִבּוּי, וְאוֹתוֹ הָעֹשֶׁר שֶׁל הָרִבּוּי לְעוֹלָם נִמְצָא בְּקִרְבָּהּ בְּצוּרָה יוֹתֵר מַבְהִיקָה בְּאֵין סוֹף</b> – כשם שהתפיסה המבינה את המופשטות היא תפיסה עליונה יותר מזו שרואה רק ריבוי פרטיים גשמיים, כך תפיסת האחדות הישראלית (הנבואה) היא עליונה אף מתפיסת האחדות הרגילה (שמסתפקת רק במופשטות ומתעלמת מן הפרטים); היינו יש בנבואה הישראלית גם רעיונות עליונות מופשטים וכוללים (אחדותיים), ויחד עם זאת ירידה לפרטי פרטים של תמונות מוחשיות, שיש בהם עושר גוונים לאין ערוך יותר מאשר בעולם האלילי. <b>הָאַחְדוּת הַמְּחַיָּה אֶת הָרִבּוּי, הַסּוֹפֶגֶת בְּתוֹכָהּ אֶת הָרִבּוּי, וּמִמַּעַל לְכָל מְצִיאוּת וּלְכָל תֹּכֶן הִיא מִתְנַשְּׂאָה, לֹא תוּכַל לְהַמְעִיט אֶת רִשְׁמֵי הַחַיִּים, כִּי אִם לְהַרְבּוֹתָם עַל יְדֵי שִׁפְעַת אֹמֶץ וְגֹדֶל הָאַחְדוּת לְתוֹךְ הָרִבּוּי, וְכָל אֶחָד מִנִּיצוֹצֵי הָרִבּוּי יֵשׁ בּוֹ בְּרָכָה שֶׁל גֹּדֶל אֵין סוֹף</b>
– האחדות הישראלית היא עליונה מעל כל תוכן רגיל של מופשטות וכוללת גם את "עולם הריבוי", את מכלול התופעות הפרטיות שבעולמנו; מטרתה אינה לצמצם את החיים אלא אדרבה, להראות כיצד האינסוף מתגלם בכל פרט ופרט במציאות. <b>הָרַזִיּוּת</b> בָּאָה לְהַשְׁלִים אֶת הַצִּיּוּר, וּלְהַרְאוֹת אֵיךְ כָּל 'יְפִיפֻתּוֹ שֶׁל יֶפֶת לְקוּחָה הִיא בְּעִיקָּרָהּ מֵאָהֳלֵי שֵׁם', אֶלָּא שֶׁנִּטַּשְׁטְשָׁה הַצּוּרָה, בְּרִיחוּק מָקוֹם
</b> – חכמת הנסתר מלמדת כיצד בכל הדימויים המוחשיים שבתנ"ך גנוז רצון ה'. על ידי חכמה זו מתברר שהחושים הפיזיים והדמיון (מורשתו של "יפת", בנו של נח, שממנו הגיעה יוון והתרבות המערבית) אינם סותרים את התוכן המופשט (מורשתו של "שם", שממנו הגיעו ישראל); אלא ככל שההיסטוריה עברה הטשטש החיבור ביניהם; <b>וּמְדַבֶּרֶת הִיא הָרַזִיּוּת בְּהַרְחָבַת הַבִּיאוּר, בְּעוֹלָם הָאֱלֹהִי הָאֶחָדּוּתִי, בְּכָל הָעֹשֶׁר הַגִּוְונִי הַפְּרָטִי, הַמִּתְגַּלֶּה מֵהוֹפָעַת הָאֱלֹהוּת הָאֶחָדּוּתִית, בְּהִגָּלוּתָהּ לִבְנֵי אָדָם בְּשִׂכְלָם וּבְהַרְגָּשָׁתָם
</b> – חכמת הנסתר חושפת כיצד הופעת אחדות ה' בעולם מתגלמת בדימויים ובסיפורים מוחשיים הקרובים לשכלם וליבם של בני האדם. <b>וְקָמִים קַנָּאִים וְאוֹמְרִים עַל חָכְמַת אֱמֶת זֹאת, הַמְּחַיָּה אֶת כָּל נְשָׁמָה יָפָה, יְלִידַת חוּץ הִיא, דִּמְיוֹן שֶׁל מִיתוֹלוֹגְיָה יֵשׁ כָּאן
</b> – לקנאים דתיים, שאינם מבינים את חכמת הנסתר, נדמים דימויי הקבלה כהשפעה של תרבות זרה, מעין מיתוסים של עמים זרים שלכאורה התערבבו בתוך היהדות ומגשימים את האלוהות, <b>וְאֵינָם יוֹדְעִים תַּבְעָנִים הַלָּלוּ, שֶׁכָּל נִיצוֹץ אוֹר חַם וְחַיִּים לָקוּחַ וְשָׁאוּב הוּא מִיְּסוֹד שֶׁל קֹדֶשׁ הָאֶחָדּוּת
</b> – אמנם, הקנאים בעלי התביעות הללו אינם מבינים שכל הדימויים והסיפורים הם ביטוי של האחדות האלוהית הנשגבה ביותר. <b>וּלְהָבִין אֶת הָאֶחָדּוּת, לְהַרְגִּישָׁהּ בְּכָל עֲשָׂרָה, אֶת הָאֶחָדּוּת וְאֶת מְקוֹרָהּ, אֶת גִּלּוּי הַהֹוֶיָּה שֶׁלָּהּ, וְאֶת עָזּוּזָהּ, הַנָּנוּ נִקְרָאִים לְדַבֵּר בְּמֻושְׂגֵי הָאֶחָדּוּת עַל פִּי הוֹפָעַת הָרִבּוּי
</b> – כדי שנוכל לא רק להאמין ולהכיר במציאות ה' אלא גם להרגיש ולחוות אותו בחיינו, עלינו לעסוק בתכנים מוחשיים ופרטניים שבהם מתגלה האחדות האלוהית.<b> וְהָרִבּוּי הָאֶחָדּוּתִי זֶהוּ הָרִבּוּי הֶעָשִׁיר שֶׁבַּעֲשִׁירִים, הָרִבּוּי שֶׁל אֶחָד שֶׁלִפְנֵי אֶחָד, כְּלוֹמַר הַשְּׁלֵמוּת שֶׁל הָרִבּוּי בְּהוֹד תִּפְאֶרֶת הָאֶחָדּוּת הָאֱלֹהִית
</b> – התגלות האחדות בעולמנו המרובה פרטים קשורה אל השלמות האלוהית שמעל כל אחדות רגילה, שלמות כזו הכוללת את הכל בחטיבה אחת, מפוארת ועליונה.
<b>טַהַיִּחוּד הָעֶלְיוֹן</b>הרעיון העליון, הנובע מיסוד ההכרה העליונה בגדולת אין סוף, המוציא את מעמק הברכה מקרב תוכיות הנשמה, ברוך הוא, עד אשר בא לידי אותו האור <b>הַנֶּאֱצָל</b> בַּאֲצִילוּת הַטֹּהַר, שֶׁמִּכֹּחוֹ כְּבָר רְאוּיִים הֵם עוֹלָמִים לִהְיוֹת <b>מְתֻיָּצְרִים</b>, <b>מְתֹואָרִים</b> <b>וּמְתֻנְהָלִים</b>, כָּל אוֹתָהּ הָאֶחָדּוּת <b>הַמֵּאִירָה</b> כָּל אוֹתָם <b>הָעֲדָנִים</b> מְלֵאֵי הַחַיִּים <b>וְהָעֹז</b>, בְּרוֹם קָדְשֵׁי קָדְשֵׁיהֶם, הֲרֵי הֵם בִּכְלַל <b>הַיִּחוּד</b> <b>הָעֶלְיוֹן</b>, "שְׁמַע יִשְׂרָאֵל ד' אֱלֹהֵינוּ ד' אֶחָד" (דברים ו, ד). בְּרוֹמְמוּתָהּ שֶׁל הַנְּשָׁמָה הִיא מְשֻׁוקָה רַק מִזֶּה <b>הַטַּל</b> <b>הָעֶלְיוֹן</b>, מִשַּׁעֲשׁוּעַ <b>הָאֶחָדּוּת</b> <b>הָאֵין</b> <b>סוֹפִית</b>, וְצִבְעֶיהָ <b>הַמֵּאִירִים</b> מְחַיִּים אֶת פְּנִימִיּוּתָהּ, וְ'כּוֹסָהּ רְוָיָה' (על פי תהילים כג, ה). מִנִּי אָז וְהָלְאָה, מֻוכָּר הוּא אוֹר <b>הָאֶחָדּוּת</b> <b>בַּיְצִירָה</b> <b>הַפְּעָלִית</b>. עוֹלָמִים <b>וְעוֹלְמֵי</b> עוֹלָמִים, רוּחָנִיִּים, שִׂכְלִיִּים, רְצוֹנִיִּים, <b>כֹּחָנִיִּים</b>, <b>מֻוגְלָמִים</b> <b>וּמְצֻומְצָמִים</b>, קְשׁוּרִים <b>וַאֲחוּזִים</b>, <b>מְחוּטָבִים</b> <b>וּמְסֻודָּרִים</b>, עַד <b>הַמּוֹרָד</b> שֶׁל כָּל אוֹתוֹ <b>הַמֶּרְחָב</b> <b>הַמַּעֲשִׂי</b>, <b>וְהָמוֹן</b> <b>הֲמוֹנֵי</b> כֹּחוֹתָיו <b>וְגִלְמָיו</b>, <b>סִדּוּרָיו</b> <b>וּפַאֲרוֹתָיו</b>, <b>יָפְיוֹ</b> <b>וְאָמָּנוּתוֹ</b>, <b>פַּאֲרוֹ</b> <b>וְסְעֵיפָיו</b>, וְהַכֹּל מוֹפָע <b>בְּאוֹר</b> <b>הָאֶחָדּוּת</b> <b>הָעֶלְיוֹנָה</b>, <b>הָאֱלֹהִית</b>, <b>הַמְּלֵאָה</b> <b>וְהָרְוָיָה</b>. אָמְנָם מִשֶּׁבָּא לִכְלַל עוֹלָמִים הַדָּבָר מְצֻומְצָם, שָׁם כְּבָר יֵשׁ <b>הֹוֶיָּה</b> <b>וְחֶדְלוֹן</b>, עֲלִיָּה <b>וִירִידָה</b>, <b>רִבּוּי</b> <b>וּמִעוּט</b>, בְּמּוּבָן <b>הַמְּדֻויָּק</b> שֶׁל אֵלֶּה הַתְּכָנִים, <b>וּשְׁלִילוֹתֵיהֶם</b> עִמָּהֶם. בְּעֵת <b>הַהֲאָרָה</b> <b>הַמְּלֵאָה</b> שֹׁואֶפֶת הִיא הַנְּשָׁמָה <b>לַמִּלּוּי</b> <b>הָעֶלְיוֹן</b>, <b>לַמְּרוֹמִים</b> <b>הָאֱלֹהִיִּים</b>, שָׁם הוּא מְקוֹרוֹת תַּעֲנוּגֶיהָ, <b>מְכוֹנֵי</b> <b>יִשְׁעָה</b>. כָּל מָה שֶׁהוּא כְּבָר <b>גָּדוּר</b> <b>בְּהַגְדָּרָה</b> עוֹלָמִית, הֲרֵי הוּא אוֹסֵר אוֹתָהּ <b>בִּכְבָלִים</b>, קוֹצֵץ אֶת כַּנְפֵי רוּחָהּ, <b>מְשִׁיבָה</b> <b>עַד</b> <b>דַּכָּא</b>, עַל כֵּן עֵינֶיהָ <b>וְלִבָּהּ</b> אֶל <b>הָרוֹם</b>, אֶל <b>הַיִּחוּד</b> <b>הָעֶלְיוֹן</b>, <b>יִחוּד</b> <b>הָאוֹר</b> <b>הָאֱלֹהִי</b> <b>בִּמְקוֹרוֹ</b> <b>בְּעַצְמִיּוּת</b> <b>עַצְמִיּוּתוֹ</b>. בְּסוּר <b>הַזִּיו</b> <b>הָעֶלְיוֹן</b> מֵאֵת הַנְּשָׁמָה, הֲרֵי הִיא עוֹמֶדֶת <b>חֲפוּיַת</b> רֹאשׁ, מִתְנַחֶמֶת בַּעֲנִיָּהּ <b>בְּהַשְׁעָרוֹתֶיהָ</b>, <b>בְּמִשְׁפְּטֵי</b> <b>הֶגְיוֹנוֹתֶיהָ</b>, שֹׁואֶבֶת מַיִם שְׁאוּבִים מֵאוֹצְרוֹת הַחּוּשִׁים, בּוֹנָה בִנְיְנֵי רוּחַ וְגֶשֶׁם, שֵׂכֶל וְדִמְיוֹן, מֵהַמֻּושְׂכָּלוֹת <b>הַקְּצוּבוֹת</b>, חוֹזָה אֶת צִלְלֵי הַטֹּהַר שֶׁל <b>הָאוֹר</b> <b>הַתּוֹלַדְתִּי</b> <b>בְּמַעֲשֵׂה</b> ד' אֲשֶׁר <b>בָּעוֹלָמִים</b>, <b>מְשַׁעֶרֶת</b> הִיא אֶת אוֹר <b>הַמִּדּוֹת</b> <b>וְהַכֹּחוֹת</b> <b>הָאֱלֹהִיִּים</b>, מְחַיֵּי <b>הָעוֹלָמִים</b>, <b>בּוֹנֵיהֶם</b> <b>וּמְכוֹנְנֵיהֶם</b>, <b>מְקַשֶׁרֶת</b> הִיא אֶת כָּל <b>הָעוֹלָמִים</b> <b>הָרַבִּים</b> אֶל מְקוֹר שֶׁפַע שָׁרְשָׁם, <b>מִתְנַעֶמֶת</b> הִיא <b>בְּטַעַם</b> <b>קָצוּב</b> זֶה, <b>בִּהְיוֹתָהּ</b> <b>בְּמוֹרָד</b>. 'רֵיחַ <b>צִיקִי</b> <b>קְדֵרָה</b>, מַאֲכַל שְׁפָחוֹת' (על פי פסחים נו, א), יֵשׁ כָּאן, אֲבָל <b>בִּירִידָתָהּ</b> הֲרֵי הוּא לָהּ הֶכְרֵחַ, 'מְבִיאִים <b>הָעֲבָדִים</b> <b>בַּחֲשַׁאי</b>, בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד' (שם), "יִחוּדָא תַּתָּאָה" (תניא, שער היחוד והאמונה ז). כְּשֶׁזּוֹרֵחַ עַל גַּבֵּי <b>הַיִּחוּד</b> <b>הַתַּחְתּוֹן</b> רַק <b>הַזִּיו</b> מִן <b>הַיִּחוּד</b> <b>הָעֶלְיוֹן</b>, הֲרֵי הוּא מִתְכַּפֵּל וּמִתְעַלֶּה, עִם כָּל זֶה הֲרֵי הוּא <b>בְּנִפְילָתוֹ</b>, "נוּן כְּפוּפָה" (פרדס רימונים כז, יד), שֶׁל כְּלָלוּת <b>הָאוֹתִיּוֹת</b> אֲשֶׁר <b>בִּשְׁנֵי</b> <b>הַיִּחוּדִים</b>, עִם כְּלָלוּתָם. <b>וּבִהְיוֹת</b> <b>הַיִּחוּד</b> <b>הָעֶלְיוֹן</b>, <b>הַפּוֹעֵל</b> <b>וְהַמַּבְרִיק</b>, <b>וְהַיִּחוּד</b> <b>הַתַּחְתּוֹן</b>, בַּעַל קִצְבַת <b>הָעוֹלָמִים</b>, בָּטֵל אֵלָיו, <b>וְנִרְטָב</b> <b>בְּלִשְׁדּוֹ</b>, מִתְעַלֶּה <b>בְּעִלּוּיָו</b> <b>וּמִתְאֶחָד</b> <b>בְּאַחְדּוּתוֹ</b>, הֲרֵי הִיא <b>נִזְקֶפֶת</b>, "נוּן <b>פְּשׁוּטָה</b>" (שם), כְּלָלָא דְּדִכְרָא <b>וְנוּקְבָא</b>, תִּפְאֶרֶת יִשְׂרָאֵל <b>וּכְנֶסֶת</b> יִשְׂרָאֵל.תוכיות
</b> – פנים; <b>הַנֶּאֱצָל</b> – המושפע; <b>מְתֻיָּצְרִים</b> – נוצרים; <b>הָעֲדָנִים</b> – העינוגים; <b>וְהָעֹז</b> – והעוצמה; <b>מְשֻׁוקָה</b> – מקבלת רוויה; <b>הַטַּל</b> – לחות הנמצאת על הקרקע, ובהקשר שלנו: התחדשות; <b>הַפְּעָלִית</b> – הפועלת בעולם; <b>כֹּחָנִיִּים</b> – פוטנציאליים; <b>מֻוגְלָמִים</b> – מוגשמים; <b>מְחוּטָבִים</b> – מצויים באחדות; <b>הַמּוֹרָד</b> – הירידה; <b>וּפַאֲרוֹתָיו</b> – ענפיו; <b>הֹוֶיָּה וְחֶדְלוֹן</b> – מציאות וחורבן; <b>מְכוֹנֵי יִשְׁעָה</b> – יסודות גאולתה; <b>גָּדוּר</b> – מוגדר, מוגבל; <b>עַד דַּכָּא</b> – עד למטה; <b>הָרוֹם</b>
– בבושתה; <b>מֵהַמּוּשְׂכָּלוֹת הַקְּצוּבוֹת</b> – מהתובנות המוגבלות; <b>הַתּוֹלַדְתִּי</b> – ההיסטורי; <b>וּמְכוֹנְנֵיהֶם</b> – ומייסדיהם; <b>מִתְנַעֶמֶת</b> – מרגישה נעימות; <b>צִיקֵי קְדֵרָה</b> – פסולת שנותרת בשולי הסיר; <b>יִחוּדָא תַּתָּאָה</b> – היחוד הנמוך; <b>בִּלְשַׁדֵּהוּ</b> – במעיינו; <b>כְּלָלָא דְּדִכְרָא וְנוּקְבָא</b> – כלל הזכר והנקבה.
קבלת עול מלכות שמיים פותחת בשני משפטים המסכמים את שתי הצורות של הופעת ה' בעולם: "שמע ישראל, ה' אלהינו, ה' אחד" ו"ברוך שם כבוד מלכותו לעולם ועד"; הפסקה באה להסביר מה המשמעות של כל אחד מן המשפטים הללו: <b>הָרַעְיוֹן הָעֶלְיוֹן, הַנּוֹבֵעַ מִיְּסוֹד הַהַכָּרָה הָעֶלְיוֹנָה בִּגְדֻלַּת אֵין סוֹף, הַמּוֹצִיא אֶת מַעֲמַק הַבְּרָכָה מִקֶּרֶב תּוֹכִיּוּת הַנְּשָׁמָה, בָּרוּךְ הוּא, עַד אֲשֶׁר בָּא לִידֵי אוֹתוֹ הָאוֹר הַנֶּאֱצָל בַּאֲצִילוּת הַטֹּהַר, שֶׁמִּכֹּחוֹ כְּבָר רְאוּיִים הֵם עוֹלָמִים לִהְיוֹת מְתֻיָּצְרִים, מְתֹאָרִים וּמִתְנַהֲלִים</b> – המשפט הראשון – "שמע ישראל" בא לתאר את ההכרה בכך שישנו מקור אלוהי אינסופי שגורם לנו לבטא מעומק נשמתנו את המדרגה האצילית שממנה נוצרים כל העולמות; <b>כָּל אוֹתָהּ הָאַחְדּוּת הַמֵּאִירָה כָּל אוֹתָם הָעֲדָנִים מְלֵאֵי הַחַיִּים וְהָעֹז, בְּרוּם קָדְשֵׁי קָדָשֶׁיהָם, הֲרֵי הֵם בִּכְלַל הַיִּחוּד הָעֶלְיוֹן</b>, המתגלם בפסוק "<b>שְׁמַע יִשְׂרָאֵל ד' אֱלֹהֵינוּ ד' אֶחָד</b>" – המילים הללו מתארות את אחדות ה' בעולם עליון, עולם שבו מתענגים בחיים מלאי עוצמה וקודש. אנו נפגשים עם רצון ה' האינסופי המתגלה בכל כוחות חיינו: "ה' אלהינו", ומאחד אותם לחטיבה אחת: "ה' אחד". <b>בִּרוֹמְמוּתָהּ שֶׁל הַנְּשָׁמָה הִיא מְשֻׁקָּה רַק מִזֶּה הַטַּל הָעֶלְיוֹן, מִשַּׁעֲשׁוּעַ הָאַחְדּוּת הָאֵין סוֹפִית, וְצִבְעֶיהָ הַמֵּאִירִים מְחַיִּים אֶת פְּנִימִיּוּתָהּ, וְ'כּוֹסָהּ רְוָיָה'</b> – במצבה הגבוה של הנשמה – רק מדרגה זו מספקת אותה, והיא מתחייה, מוארת ומתמלאת רוויה ממנה. <b>מִנִּי אָז וְהַלְאָה, מֻכָּר הוּא אוֹר הָאַחְדּוּת בַּיְּצִירָה הַפְּעָלִית</b> – מכאן ואילך, אנו מסוגלים להכיר כיצד האחדות מופיעה בכל היצירה שפועלת בבריאה: <b>עוֹלָמִים וְעוֹלְמֵי עוֹלָמִים, רוּחָנִיִּים, שִׂכְלִיִּים, רְצוֹנִיִּים, כֹּחָנִיִּים, מֻגְלָמִים וּמְצֻמְצָמִים, קְשׁוּרִים וַאֲחוּזִים, מְחֻטָּבִים וּמְסֻדָּרִים</b> – אינסוף כוחות רוחניים, נפשיים פוטנציאליים ומוגשמים שמחוברים כולם ביחידה אחת, <b>עַד הַמּוֹרָד שֶׁל כָּל אוֹתוֹ הַמֶּרְחָב הַמַּעֲשִׂי, וְהֲמוֹן הֲמוֹנֵי כֹּחוֹתָיו וְגִלְמֵיהֶם, סִדּוּרָיו וּפְאֵרוֹתָיו, יָפְיוֹ וְאָמָּנוּתוֹ, פָּאֲרוֹ וְסְעִיפָיו, וְהַכֹּל מוֹפֵעַ בְּאוֹר הָאַחְדּוּת הָעֶלְיוֹנָה, הָאֱלֹהִית, הַמְּלֵאָה וְהָרְוָיָה</b> – והאחדות ניכרת גם בעולם המעשה הנמוך יותר: כל כוחות העשייה, הן הממשיים והן הפוטנציאליים, כל פרטיהם והסתעפויותיהם – מסודרים באחדות ובהרמוניה. <b>אָמְנָם מִשֶּׁבָּא לִכְלַל עוֹלָמִים הַדָּבָר מְצֻמְצָם, שָׁם כְּבָר יֵשׁ הֲוָיָה וְחֶדְלוֹן, עֲלִיָּה וִירִידָה, רִבּוּי וּמִעוּט, בְּמוּבָן הַמְּדֻיָּק שֶׁל אֵלֶּה הַתְּכָנִים, וּשְׁלִילוֹתֵיהֶם עִמָּהֶם</b> – כמובן שהופעת אחדות ה' בעולם המעשה התחתון היא מורכבת: בד בבד עם הצלחות, עליות ויתרונות ישנן גם חורבנות, ירידות וחסרונות (ברגע שאתה מתייחס לדבר מסוים בעולם הזה בצורה מדויקת אתה חייב להתייחס גם לחסרונותיו השליליים שמובנים בתוכו). <b>בְּעֵת הַהֵאָרָה הַמְּלֵאָה שׁוֹאֶפֶת הִיא הַנְּשָׁמָה לְמִלּוּי הָעֶלְיוֹן, לַמְּרוֹמִים הָאֱלֹהִיִּים, שָׁם הוּא מְקוֹרוֹת תַּעֲנוּגֶיהָ, מְכוֹנֵי יֶשַׁע</b> – כשהאדם במצב רוחני נעלה, מלא תענוג וישועה, הוא ראוי אל ה"ייחוד העליון" הכלול במשפט הראשון של קבלת עול מלכות שמיים; <b>כָּל מַה שֶּׁהוּא כְּבָר גָּדוּר בְּהַגְדָּרָה עוֹלָמִית, הֲרֵי הוּא אוֹסֵר אוֹתָהּ בִּכְבָלִים, קוֹצֵץ אֶת כַּנְפֵי רוּחָהּ, מְשִׁיבָהּ עַד דַּכָּא, עַל כֵּן עֵינֶיהָ וְלִבָּהּ אֶל הָרוֹם, אֶל הַיִּחוּד הָעֶלְיוֹן, יִחוּד הָאוֹר הָאֱלֹהִי בְּמַקּוֹרוֹ בְּעַצְמִיּוּת עַצְמִיּוּתוֹ</b> – במצב הזה הוא מתעלה מכל התסבוכת העולמית שכובלת ומורידה את נשמתו, ומרים עיניו אל הרוממות האלוהית, המקורית והעצמית, שמאחדת את הכל. אמנם לא תמיד האדם נמצא במצב זה: <b>בְּסוּר הַזִּיו הָעֶלְיוֹן מֵאֵת הַנְּשָׁמָה, הֲרֵי הִיא עוֹמֶדֶת חֲפוּיַת רֹאשׁ, מִתְנַחֶמֶת בַּעֲנִיָּהּ בְּהַשְׁעָרוֹתֶיהָ, בְּמִשְׁפְּטֵי הֶגְיוֹנוֹתֶיהָ, שׁוֹאֶבֶת מַיִם שְׁאוּבִים מֵאוֹצְרוֹת הַחֻוּשִׁים, בּוֹנָה בִּנְיָנֵי רוּחַ וְגֶשֶׁם, שֵׂכֶל וְדִמְיוֹן, מֵהַמּוּשְׂכָּלוֹת הַקְּצוּבוֹת</b> – בעת בה אדם מצוי במצב רוחני ירוד נאלץ הוא למצוא כיצד מתגלה ה' במערכות הטבע באמצעות מחקר רציונאלי, הכרת החושים, הוכחות שכל ודמיון אנושי מוגבלים; <b>חוֹזֶה אֶת צִלְלֵי הַטֹּהַר שֶׁל הָאוֹר הַתּוֹלַדְתִּי בְּמַעֲשֵׂה ד' אֲשֶׁר בָּעוֹלָמִים, מְשַׁעֶרֶת הִיא אֶת אוֹר הַמִּדּוֹת וְהַכֹּחוֹת הָאֱלֹהִיִּים, מְחַיֵּי הָעוֹלָמִים, בּוֹנֵיהֶם וּמְכוֹנְנֵיהֶם, מְקַשֶּׁרֶת הִיא אֶת כָּל הָעוֹלָמִים הָרַבִּים אֶל מְקוֹר שֶׁפַע שָׁרְשָׁם, מִתְנַעֶמֶת הִיא בְּטַעַם קָצוּב זֶה, בִּהְיוֹתָהּ בְּמוֹרָד</b> – לנסות לזהות כיצד ההשגחה האלוהית מנהלת את ההיסטוריה, ולשער כיצד ניתן הכוחות והמידות ביסודם שייכים לאחדות האלוהית; '<b>רֵיחַ צִיקֵי קְדֵרָה, מַאֲכַל שִׁפְחוֹת</b>'<b>, יֵשׁ כָּאן, אֲבָל בִּירִידָתָהּ הֲרֵי הוּא לָהּ הֶכְרֵחַ, 'מְבִיאִים הָעֲבָדִים בַּחֲשַׁאי</b>' – חז"ל המשילו מצב זה ל"בת מלך", הראויה למאכלים מעודנים, שמתאווה לשיירי אוכל שבסיר – "מאכל שפחות" – שהעבדים נאלצים להביא לה בחשאי מפני הבושה. כך האדם, לפעמים הוא מתרחק מנשמתו ואז הוא נזקק למזון רוחני פשוט יותר, וזהו משמעות המשפט השני שנאמר בקבלת עול מלכות שמיים: '<b>בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד</b>' – כאשר לא ניתן כיצד "ה' אלוהינו" מתגלה ב"אחד" – בהכרה מלמעלה למטה – נאלצים להגיע לכך מתוך הכרת "מלכותו" בעולם שלנו; וזהו מדרגה המכונה "<b>יִחוּדָא תַּתָּאָה</b>" – היחוד התחתון, ההכרה הנמוכה – מלמטה למעלה – כיצד מונהגת המציאות מאת ה'. <b>כְּשֶׁזּוֹרֵחַ עַל גַּבֵּי הַיִּחוּד הַתַּחְתּוֹן רַק הַזִּיו מִן הַיִּחוּד הָעֶלְיוֹן, הֲרֵי הוּא מִתְכַּפֵּל וּמִתְעַלֶּה</b>
– כאשר ההכרה הנמוכה באחדות ה' היא המרכזית וההכרה העליונה רק מקרינה לו ניצוץ ("זיו") קטן – מקבל האדם מכפלת כוח. אם נחבר את מספר האותיות שבשני המשפטים המסכמים את אחדות ה' נמצא חמישים אותיות; ולכן רומזים בתורת הסוד שהמספר חמישים (גימטריה של האות נ') מעיד חיבור בין שני "הייחודים". <b>עִם כָּל זֶה הֲרֵי</b> הייחוד התחתון <b>בִּנְפִילָתוֹ, "נוּן כְּפוּפָה", שֶׁל כְּלָלוּת הָאוֹתִיּוֹת אֲשֶׁר בִּשְׁנֵי הַיִּחוּדִים, עִם כְּלָלוּתָם</b> –כאשר ההכרה הדומיננטית באחדות ה' אצל האדם היא זו תחתונה, מתוך הוכחות וכדומה – נמשל הדבר ל'נו"ן כפופה' (נ'), היינו אות שמשתמשים בה באמצע המשפט, וזהו ביטוי למדרגה 'כפופה' שבה העולם האצילי רק מקרין לעולם המעשי ולא ממלא אותו לחלוטין. <b>וּבִהְיוֹת הַיִּחוּד הָעֶלְיוֹן, הַפּוֹעֵל וְהַמַּבְרִיק, וְהַיִּחוּד הַתַּחְתּוֹן, בַּעַל קִצְבַת הָעוֹלָמִים, בָּטֵל אֵלָיו, וְנִרְטָב בְּלִשְׁדּוֹ, מִתְעַלֶּה בְּעִלּוּיָיו וּמִתְאַחֵד בְּאַחְדוּתוֹ, הֲרֵי הִיא נִזְקֶפֶת, נוּן פְּשׁוּטָה</b> – לעומת זאת בעת שההכרה העליונה היא הדומיננטית, נמשל מצב זה ל'נו"ן פשוטה' (ן), המופיעה בסוף המילה, ומציינת מצב בו אחדות ה' מאירה את עולמנו באופן זקוף, ממרומי מרומים עד תחתיות ארץ. זוהי מציאות המכונה בשמות קבליים שונים: <b>כְּלָלָא דְּדִכְרָא וְנוּקְבָא</b> – חיבור בין הזכר (ייחוד עליון) והנקבה (ייחוד תחתון); <b>תִּפְאֶרֶת יִשְׂרָאֵל וּכְנֶסֶת יִשְׂרָאֵל</b> – חיבור בין תורת ישראל (תפארת ישראל) לנשמת ישראל (כנסת ישראל).

<b>יִּיחוּד הַהֲוָיָה וּמַטְּרָתָה</b>האלהות העולמית, כלומר ההויה של העולמים, החיות שלהם, הקיום, המציאות, הרוחניות והעצמיות, המעדנתם, הממלאתם ישות, המעלתם תמיד ממדרגה למדרגה, הכל הוא בכלל אור מלכות, הא האחרונה של שם הויה, המתגלה בשם האדנות. אמנם המטרה האידיאלית של הוית הכל, האורה העליונה, שבגללה ראויים כל העולמים להמצא, שהיא הרבה יותר ויותר עליונה בקודש מגופם של כל העולמים כולם, היא מדת התפארת, שכל זיום של כל העולמים תלוי רק כפי אותה המדה שהם מתעצמים עם האידיאל של הויתם ועד כמה שהם מתאחדים בו, ושמחתם וענוגם, פדותם וגאולתם היא רק באותו הערך שהזיווג והיחוד העדין מצוי בין תפארת ומלכות. וכל מגמתנו בכל פנותינו אי אפשר שתהיה אחרת כי אם "ליחדא שמא דקוב"ה", אידיאל הכל, "ושכינתיה" (ראשית חכמה אהבה, ט), שהיא הכל, שבא על ידי הנועם השופע ממקור הכל, המקבל לשדו משורש מקור הכל, המתעלה עד למעלה מכל עומק של שורש ועיקר, "לפני אחד מה אתה סופר?" (ספר יצירה א, ז).ההויה – המציאות; <b>הַמְּעַדְּנָתָם</b> – שהופכת אותם לעדינים; <b>יֵשׁוּת</b> – קיום; <b>זִיוָם</b> – אורם; <b>הֲוִיתָם</b> – קיומם; <b>פְּדוּתָם</b> – שחרורם; <b>שֶׁהַזִּוּוּג</b> – החיבור; <b>וְהַיִּחוּד</b> – והאיחוד; <b>לִשְׁדּוֹ</b> – מעיין חייו.
<b>הָאֱלֹהוּת הָעוֹלָמִית, כְּלוֹמַר הַהֲוָיָה שֶׁל הָעוֹלָמִים, הַחִיּוּת שֶׁלָּהֶם, הַקִּיּוּם, הַמְּצִיאוּת, הָרוּחָנִיּוּת וְהָעַצְמִיּוּת, הַמְּעַדְּנַתְהֶם, הַמְּמַלַּאֲתָם יֵשׁוּת, הַמַּעֲלַתְהֶם תָּמִיד מִמַּדְרֵגָה לְמַדְרֵגָה, הַכֹּל הוּא בִּכְלָל אוֹר מַלְכוּת</b> – האלוהות שמתגלה בממדי העולם הזה, שמעניקה לו עדן, קיום והתרוממות – מכונה בלשון הקבלה "אור המלכות", היינו ה' מולך על עולמנו; וזו ה<b>הֵא הָאַחֲרוֹנָה שֶׁל שֵׁם הֲוָיָה, הַמִּתְגַּלֶּה בְּשֵׁם הָאֲדֹנוּת</b> – שם י-ה-ו-ה מתאר את הופעת ה' בעולם, וכל אות מלמדת על התגלות אחרת של ה'. האות הרביעית והאחרונה בשם הויה – האות ה"א – מתארת את ריבונו של עולם כמנהיג את ההיסטוריה והמחיה את הטבע; שם זה מקביל לכינוי "אדני", אדון הארץ ומנהיגה. <b>אֲמָנָם הַמַּטָּרָה הָאִידֵאָלִית שֶׁל הֲוִית הַכֹּל, הָאוֹרָה הָעֶלְיוֹנָה, שֶׁבִּגְלָלָהּ רְאוּיִים כָּל הָעוֹלָמִים לְהִמָּצֵא, שֶׁהִיא הַרְבֵּה יוֹתֵר וְיוֹתֵר עֶלְיוֹנָה בַּקֹּדֶשׁ מִגּוּפָם שֶׁל כָּל הָעוֹלָמִים כֻּלָּם, הִיא מִדַּת הַתִּפְאֶרֶת</b> – ישנה מדרגה נוספת שמבטאת את השלמות האלוהית שמעבר לממדי עולמנו המוגבל, שמעניקה משמעות לקיום העולמי שהוא ככלי לה, ומכונה "מידת התפארת" (מלשון פאר); <b>שֶׁכָּל זִיוָם שֶׁל כָּל הָעוֹלָמִים תָּלוּי רַק כְּפִי אוֹתָהּ הַמִּדָּה שֶׁהֵם מִתְעַצְּמִים עִם הָאִידֵאָל שֶׁל הֲוִיתָם וְעַד כַּמָּה שֶׁהֵם מִתְאַחֲדִים בּוֹ</b> – מצבם הרוחני של ממדי העולם הזה תלוי במידה שהם מאפשרים לממד העליון של "התפארת" להתאחד עימם; <b>וְשִׂמְחָתָם וְעָנֻגָם, פְּדוּתָם וּגְאֻלָּתָם הִיא רַק בְּאוֹתוֹ הָעֵרֶךְ שֶׁהַזִּוּוּג וְהַיִּחוּד הֶעָדִין מָצוּי בֵּין תִּפְאֶרֶת וּמַלְכוּת</b> – תחושת העונג והישועה של העולמים שלנו תלויה בחיבור של שתי המדרגות הללו, בזיווג בין ההרמוניה והסדר שעתידים להתגלות ("תפארת"), לבין ההנהגה האלוהית החבויה בהיסטוריה ובטבע בהווה ("מלכות"). <b>וְכָל מַגָּמָתֵנוּ בְּכָל פִּנּוֹתֵינוּ אִי אֶפְשָׁר שֶׁתִּהְיֶה אַחֶרֶת כִּי אִם "לְיַחֲדָא שְׁמָא דְקוּדְשָׁא בְּרִיךְ הוּא"</b>, זהו <b>אִידֵאָל הַכֹּל, "וּשְׁכִינְתֵּיהּ", שֶׁהִיא הַכֹּל, שֶׁבָּא עַל יְדֵי הַנֹּעַם הַשּׁוֹפֵעַ מִמָּקוֹר הַכֹּל, הַמְּקַבֵּל לִשְׁדּוֹ מִשֹּׁרֶשׁ מְקוֹר הַכֹּל, הַמִּתְעַלֶּה עַד לְמַעְלָה מִכָּל עֹמֶק שֶׁל שֹׁרֶשׁ וְעִקָּר</b> – המשפט "לשם יחוד קודשא בריך הוא ושכינתיה", שהתקבל לומר לפני מצוות מסוימות, בא לומר שאנו רואים את מטרתנו לחבר את האידיאל העתידי ("שמו" של הקב"ה, מידת התפארת) עם גילויו בעולם הזה ("שכינתיה", מידת המלכות). תפקיד האדם הוא להתמלא מהמחשבה האלוהית הדוחפת את העולם לתיקון. בכך הוא מגיע למדרגה עליונה, שמעל כל העולמים, שעליה נאמר<b> "לִפְנֵי אֶחָד מָה אַתָּה סוֹפֵר?"</b> – ספר יצירה מתבטא שישנן עשר התגלויות ("ספירות") של ה' בעולמו, וישנה מדרגה שהיא עוד לפני הספירה, היינו מדרגת-חיים שבה אדם כה מאוחד עם התגלות הבורא עד שאינו יכול לבטא זאת בשום הגדרה ומספר.















<b>סֵדֶר בְּאַחְדוּת הָעוֹלָם וְהַתּוֹלָדָה</b><b>גִּלּוּי הָאַחְדוּת</b>הקריאה בשם ד' אחד שואפת לגלות את האחדות בעולם, באדם, בעמים, ובכל התוכן של ההויה, באין פרץ בין המעשים והדעות, בין השכל והדמיון. וגם הפרצים המורגשים יתאחדו על ידי ההארה העליונה, המכרת את צד אחדותם והתאמתם. בתוכן החיים של האדם הוא יסוד הקדושה כולה, בחיי הרוח הוא אור הנצח, חיי שעה וחיי עולם באגודה אחת. זאת היא המחשבה היותר גדולה שבמחשבות הענקיות של כח החושב, אשר להאדם, המתגלה בקרבו על ידי כל כשרון הגילוי הרוחני שלו, עד מרום התגלות אלהות, באורח שכל, וידיעה של פנים אל פנים. ההויה – המציאות; <b>פֶּרֶץ</b> – פער, סדק, פירצה; <b>בְּאֲגֻדָּה</b>– בחבורה; <b>בְּאֹרַח</b> – בדרך.
<b>הַקְּרִיאָה בְּשֵׁם ד' אֶחָד שׁוֹאֶפֶת לְגַלּוֹת אֶת הָאֶחָדוּת בָּעוֹלָם, בָּאָדָם, בָּעַמִּים, וּבְכָל הַתֹּכֶן שֶׁל הַהֹוֶיָּה, בְּאֵין פֶּרֶץ בֵּין הַמַּעֲשִׂים וְהַדֵּעוֹת, בֵּין הַשֵּׂכֶל וְהַדִּמְיוֹן</b> – לקריאה בשם ה' אחד, שבה דוגלים ישראל, יש משמעות רבה לחיים האנושיים. קריאה זו שואפת ליצור אחדות של אמת בין עמים שונים, תרבויות מגוונות ובין חלקי הנפש של האדם הפרטי. <b>וְגַם הַפְּרָצִים הַמֻּרְגָּשִׁים יִתְאַחֲדוּ עַל יְדֵי הַהַאֲרָה הָעֶלְיוֹנָה, הַמַּכֶּרֶת אֶת צַד אֶחָדוּתָם וְהִתְאָמָתָם</b> – על ידי אחדות זו הפערים שנראים בהווה כבלתי ניתנים לאיחוי וגישור ישלימו זה עם זה, מפני שתפיסת אחדות זו יודעת כי בעומקם של פרטי המציאות קיימים חיבור והתאמה. <b>בְּתֹכֶן הַחַיִּים שֶׁל הָאָדָם הוּא יְסוֹד הַקְּדֻשָּׁה כֻּלָּהּ, בְּחַיֵּי הָרוּחַ הוּא אוֹר הַנֶּצַח, חַיֵּי שָׁעָה וְחַיֵּי עוֹלָם בַּאֲגֻדָּה אַחַת</b> – כשהאחדות מופיעה בכוחות הנפש של האדם מתגלה מדרגת ה"קדושה". קדושה זו היא המצב שבו אפילו כוחותיו הטבעיים של האדם, היצר ורצון החיים הבסיסי ("חיי שעה") מעוצבים על פי השכל והעולם הרוחני ("חיי עולם"). כשאחדות זו מופיע בהיסטוריה אנו מדברים על התגלות ה"נצח" – היכולת לחבר דורות שונים למהלך אחד שלם. <b>זֹאת הִיא הַמַּחֲשָׁבָה הַיּוֹתֵר גְּדוֹלָה שֶׁבַּמַּחֲשָׁבוֹת הָעֲנָקִיּוֹת שֶׁל כֹּחַ הַחוֹשֵׁב, אֲשֶׁר לָהְאָדָם, הַמִּתְגַּלֶּה בְּקִרְבּוֹ עַל יְדֵי כָּל כִּשְׁרוֹן הַגִּלּוּי הָרוּחָנִי שֶׁלּוֹ, עַד מְרוֹם הִתְגַּלּוּת אֱלֹהוּת, בְּאֹרַח שֵׂכֶל, וִידִיעָה שֶׁל פָּנִים אֶל פָּנִים</b> – תפיסת אחדותית זו היא פסגתה של ההכרה האנושית. להכרה זו מדרגות רבות: יש שהאדם נפגש עמה בשכלו, ויש שמתעלים לשאיפות רוחניות עליונות יותר ואפילו להתגלות שמימית אלוהית ("פנים אל פנים" מול הקב"ה). 
<b>יְבהַתּנוּעָה הַכְּלָלִית וְהַהַשְׁגָּחָהכשמסתכלים בעולם, בהסתכלות אידיאלית, שאור הקודש מאיר עליה את זהרו, אין רואים דבר פרטי מצד פרטיותו, כי אם בכל חזיון, בכל פלוגה, אפילו הקטנה שבקטנות, מהחלקים הישיים והמעשיים, רואים הופעה תוצאת תנועת הכל. והלימוד הזה הולך הוא ומתבסס על פי המדע ההולך ומתחדש, המתקרב בשבילי החול אל מרכז הקודש, המתעלה מעל הסקירה האטמית אל הכרת התנועה והכח. ובעת אשר יוכל כל אטם להיות נראה לדבר עומד בפני עצמו, לעצם פרדיי, אין תנועה נסקרת כי אם בתור תוצאה מן הכל, נפעלת מכל, ופועלת על כל. ובזה היש כולו מתעלה מהאומללות שבריסוקו, והריסותיו נבנות בבנין שלם, של יוצר כל, בחכמה וחסדים נאמנים. ובזה מקרבת אותנו ההכרה של טבע החומר אל המדע האצילי העליון, שיסוד הקודש, המחיה את הכל, גם את המוסר, היחידי והצבורי, הולך ומתגלה על ידה, והפלוסופיה ביסודה נגאלת ממאסר החושך המלפף אותה, הבונה קיר של ברזל בין העולם והאדם לאביהם שבשמים. אין התגבורת השכלית בצורתה ההגיונית צריכה עוד להיות משברת את עצמתה כדי לקלוט אל תוכה את חיי האמונה הרוממים, המשיבים את הנשמה למקור חייה, ונותנים לה את עצמתה, הטבעית לה בכל מלואה. הרי היא הידיעה של ההשגחה הפרטית, לא בצדה המוקטן, המפרד את הפרטים מן הכללים, וממעט בשביל כך את חייהם, ולא בצורה המבליעה את הפרטים, עד שנדמה לעין הסוקר שמציאותם בטלה היא ונכחדת. הידיעה האלהית, שהפלוסופיה תובעת את הכללתה, והאמונה והמוסר תובעים את פרטיותה, היא מתבררת על ידי אותה הסקירה ההולכת ומתבררת, החובקת את המדע הנסיוני, וההשערי, את כל תעופות הרגשות היותר פנימיות, וההשכלות היותר חודרות ומובלטות, וההגיון נשאר עומד על בסיסו, ומתאחז באחיזת אמת, ביסוד התום של הקדושה והאמונה אשר בתומת ישרים. המציאות כולה הרי היא עולה בציור האמת שלה, והפרטיות מתגדלת לצורה כללית, והולכת ומתאדרת היא בתוך הכלליות הגדולה הבלתי גבולית, שדוקא שם היא מוצאה את איתניותה. והידיעה האלהית, ברום אמתה, בכלליותה, היא היא גם הפרטית היותר חודרת, המלאה אמת, ומחודרה חטיביות, שלא יפול צרור ארץ. והבינה העליונה, החובקת כל עולמים, והחכמה האדריכלית, המיוחדה לכל עולם, ולכל בריה, הרי הן מתיחדות בחוברת, והענפים מתאחדים בשרשיהם, בשביעת יניקת זיו לשדם לרויה. וברוחו של כל ישר לב, של כל צדיק אוהב צדקות, ההרמוניה הזאת מפעמת את צלצוליה. ורוח הקודש, רוח קודש קדשים, הולך ומתגבר להחיות עולמי עד, וכל אשר בהם.זהרו</b> – אורו; <b>פלוגה</b> – פלג, חלק; <b>הישיים</b> – הקיימים; <b>האטמית</b> – חלקיקי החומר; <b>פרדיי</b> – מפורד ומנותק; <b>המלפף</b> – העוטף; <b>התגבורת</b> – המאמץ; <b>המבליעה</b> – הבולעת; <b>ונכחדת</b> – ונעלמת; <b>הנסיוני</b> – הבוני על ניסוי וטעייה; <b>וההשערי</b> – התיאורטי; <b>ומתאחז</b> – ומתחזק; <b>בתומת</b> – בתמימות, בשלמות; <b>ומתאדרת</b> – ומתעצמת; <b>איתניותה</b> – חוזקה; <b>ומחודרה חטיביות</b> – וחדורה באחדות; <b>צרור</b> – פירור; <b>האדריכלית</b> – המעצבת; <b>מתיחדות בחוברת</b> – מתאחדות ביחד; <b>לשדם</b>
– מעיינם; <b>מְפַעֶמֶת</b> – מחייה.
<b>כְּשֶׁמִּסְתַּכְּלִים בָּעוֹלָם, בְּהִסְתַּכְּלוּת אִידֵיאָלִית, שֶׁאוֹר הַקֹּדֶשׁ מֵאִיר עָלֶיהָ אֶת זִהֲרוֹ, אֵין רוֹאִים דָּבָר פְּרָטִי מִצַּד פְּרָטִיּוּתוֹ</b> – כשמתבוננים על עולם הטבע ועל המהלך ההיסטורי של האנושות מנקודת מבט של אמונה יש לבחון כל תופעה כחלק מהשקפת עולם מקיפה; <b>כִּי אִם בְּכָל חִזָּיוֹן, בְּכָל פְּלוּגָּה, אֲפִילוּ הַקְּטַנָּה שֶׁבִּקְטַנּוֹת, מֵהַחֲלָקִים הַיְּשִׁיִּים וְהַמַּעֲשִׂיִּים, רוֹאִים הוֹפָעָה תוֹצָאַת תְּנוּעַת הַכֹּל</b> – כל תופעה פרטית, ולו הקטנה, הקיומית, והמעשית ביותר – היא חלק ממהלך רחב וחובק כל. <b>וְהַלִּמּוּד הַזֶּה הוֹלֵךְ הוּא וּמִתְבַּסֵּס עַל פִּי הַמַּדָּע הַהוֹלֵךְ וּמִתְחַדֵּשׁ, הַמִּתְקָרֵב בִּשְׁבִילֵי הַחֹל אֶל מֶרְכַּז הַקֹּדֶשׁ, הַמִּתְעַלֶּה מֵעַל הַסְּקִירָה הָאָטוֹמִית אֶל הַכָּרַת הַתְּנוּעָה וְהַכֹּחַ</b> – תפיסה זו מתאימה לתפיסות המדעיות החדשות שמזהות שמאחורי האטומים (פרטים) שמרכיבים את המציאות קיימות תנועה ואנרגיה (כלליות); <b>וּבְעֵת אֲשֶׁר יוּכַל כָּל אָטֹם לִהְיוֹת נִרְאֶה לְדָבָר עוֹמֵד בִּפְנֵי עַצְמוֹ, לְעֶצֶם פִּרְדֵּי, אֵין תְּנוּעָה נִסְקֶרֶת כִּי אִם בְּתוֹר תוֹצָאָה מִן הַכֹּל, נִפְעֶלֶת מִכֹּל, וּפוֹעֶלֶת עַל כֹּל</b> – ולמרות שכל אטום ואטום במציאות נראים כבודדים ומפורדים זה מזה, הם חלק מתנועה אנרגטית כללית; <b>וּבָזֶה הַיֵּשׁ כֻּלּוֹ מִתְעַלֶּה מֵהָאֻמְלָלוּת שְׁבְּרִיסּוּקוֹ, וְהֲרִיסוֹתָיו נִבְנוֹת בְּבִנְיָן שָׁלֵם, שֶׁל יוֹצֵר כֹּל, בְּחָכְמָה וַחֲסָדִים נֶאֱמָנִים</b> – על ידי השקפה זו אנו יכולים לזהות את המציאות כמערכת אחת שלמה ("חכמה") שפרטיה ("חסדיה") מחוברים זה לזה. <b>וּבָזֶה מְקָרֶבֶת אוֹתָנוּ הַהַכָּרָה שֶׁל טֶבַע הַחֹמֶר אֶל הַמַּדָּע הָאֲצִילִי הָעֶלְיוֹן, שֶׁיְּסוֹד הַקֹּדֶשׁ, הַמַּחְיֶה אֶת הַכֹּל, גַּם אֶת הַמּוּסָר, הַיְּחִידִי וְהַצִּבּוּרִי, הוֹלֵךְ וּמִתְגַּלֶּה עַל יָדָהּ</b> – יוצא שההתקדמות המדעית בחקר עולם הטבע משמשת אותנו כאמצעי להכרת העולם הרוחני – ככלל המחייה את הפרטים – מה שדוחף את האדם להיטיב לזולת ולנהל את יחסיו עם החברה בצורה מוסרית. <b>וְהַפִּילוֹסוֹפְיָה בְּיִסוֹדָהּ נִגְאֶלֶת מִמַּאֲסַר הַחֹשֶׁךְ הַמְּלַפֵּף אוֹתָהּ, הַבּוֹנֶה קִיר שֶׁל בַּרְזֶל בֵּין הָעוֹלָם וְהָאָדָם לַאֲבִיהֶם שֶׁבַּשָּׁמַיִם</b> – מתוך הבנה אחדותית זו ניתן להתגבר על המשבר לכאורה בין החשיבה הפילוסופית לאמונה; <b>אֵין הַתִּגְבֹּרֶת הַשִּׂכְלִית בְּצוּרָתָהּ הַהֶגְיוֹנִית צְרִיכָה עוֹד לִהְיוֹת מְשַׁבֶּרֶת אֶת עָצְמָתָהּ כְּדֵי לִקְלוֹט אֶל תּוֹכָהּ אֶת חַיֵּי הָאֱמוּנָה הָרוֹמְמִים, הַמְּשִׁיבִים אֶת הַנְּשָׁמָה לִמְקוֹר חַיֶּיהָ, וְנוֹתְנִים לָהּ אֶת עָצְמָתָהּ, הַטִּבְעִית לָהּ בְּכָל מְלוֹאָהּ</b> – אין צורך יותר לעקם את החשיבה הרציונאלית על מנת להתמלא בחיי אמונה מקוריים וטבעיים; הכיצד? <b>הֲרֵי הִיא הַיְּדִיעָה שֶׁל הַהַשְׁגָּחָה הַפְּרָטִית, לֹא בְּצִדָּהּ הַמֻּקְטָן, הַמְּפָרֵד אֶת הַפְּרָטִים מִן הַכְּלָלִים, וּמְמַעֵט בִּשְׁבִיל כָּךְ אֶת חַיֵּיהֶם, וְלֹא בְּצוּרָה הַמַּבְלִיעָה אֶת הַפְּרָטִים, עַד שֶׁנִּדְמֶה לְעֵין הַסּוֹקֵר שֶׁמְּצִיאוּתָם בְּטֵלָה הִיא וְנִכְחֶדֶת</b> – האמונה בה' מלמדת על המעורבות של הקב"ה בעולם, מצד אחד אין המציאות נפרדת מהשגחתו, ומצד שני אין התעלמות מהפרטים אלא יש השגחה על כל דבר. אמנם, השכל האנושי מתקשה לעכל כיצד ריבונו של עולם, הנשגב מכל, מעורב בפרטי המציאות הזמניים; אך <b>הַיְּדִיעָה הָאֱלֹהִית, שֶׁהַפִּילוֹסוֹפְיָה תּוֹבַעַת אֶת הַכְלָלָתָהּ, וְהָאֱמוּנָה וְהַמּוּסָר תּוֹבְעִים אֶת פְּרָטִיּוּתָהּ, הִיא מִתְבָּרֶרֶת עַל יְדֵי אוֹתָהּ הַסְּקִירָה הַהוֹלֶכֶת וּמִתְבָּרֶרֶת, הַחוֹבֶקֶת אֶת הַמַּדָּע הַנִּסְיוֹנִי, וְהַהַשְׁעָרִי, אֶת כָּל תְּעוּפוֹת הָרְגָשׁוֹת הַיּוֹתֵר פְּנִימִיּוֹת, וְהַהַשְׂכָּלוֹת הַיּוֹתֵר חוֹדְרוֹת וּמוּבְלָטוֹת, וְהַהֶגְיוֹן נִשְׁאָר עוֹמֵד עַל בְּסִיסוֹ, וּמִתְאָחֵז בַּאֲחִיזַת אֱמֶת, בִּיסוֹד הַתֹּם שֶׁל הַקְּדֻשָּׁה וְהָאֱמוּנָה אֲשֶׁר בְּתֻמַּת יְשָׁרִים</b> – על ידי ההבנה האמורה לעיל – שעולה מכל מחקר מדעי (מעשי ותיאורטי), מהאינטואיציה הפנימית והחשיבה הישרה – ניתן להעמיק גם בסודה של ההשגחה: כשם שכל אטום במציאות הגשמי הוא פועל יוצא של תנועה החובקת עולם ומלואו, כך גם במובן הרוחני – לכל מעשה של אדם, גם הקטן ביותר, יש השלכה דרמטית כלפי גורל האנושות וממילא כלול הוא בהשגחה האלוהית המכוונת את העולם לייעודו. נמצא שההשגחה הפרטית שכל ילד מאמין בה בתמימות איננה סותרת את המחשבה הבוגרת והשקולה. <b>הַמְּצִיאוּת כֻּלָּהּ הֲרֵי הִיא עוֹלָה בְּצִיּוּר הָאֱמֶת שֶׁלָּהּ, וְהַפְּרָטִיּוּת מִתְגַּדֶּלֶת לְצוּרָה כְּלָלִית, וְהוֹלֶכֶת וּמִתְאָדֶרֶת הִיא בְּתוֹךְ הַכְּלָלִיּוּת הַגְּדוֹלָה הַבִּלְתִּי גְּבוּלִית, שֶׁדֹּוקָא שָׁם הִיא מוֹצְאָה אֶת אֵיתָנִיּוּתָהּ</b> – תפיסה זו מעצימה את המשמעות של כל מעשה ומעשה: לכל מעשה – לטוב או למוטב – השלכה מכרעת ביחס למהלך הכללי והאינסופי של העולם, ומתוך כך מקבל הפרט חשיבות עצומה. <b>וְהַיְּדִיעָה הָאֱלֹהִית, בְּרוּם אֲמִתָּהּ, בִּכְלָלִיּוּתָהּ, הִיא הִיא גַּם הַפְּרָטִית הַיּוֹתֵר חוֹדֶרֶת, הַמְּלֵאָה אֱמֶת, וּמְחוּדֶּרֶת חֲטִיבִיּוֹת, שֶׁלֹּא יִפֹּל צְרֹור אֶרֶץ</b> – ידיעת ה' את המציאות איננה ידיעה כללית בלבד שכן כוללת היא את המורכבות הרוחנית המפורטת לפרטי פרטים, שכולם מאוחדים בחטיבה אחת, שפירור לא מפורד ממנה. <b>וְהַבִּינָה הָעֶלְיוֹנָה, הַחוֹבֶקֶת כָּל עוֹלָמִים, וְהַחָכְמָה הָאֲדְרִיכָלִית, הַמְּיֻחֶדֶת לְכָל עוֹלָם, וּלְכָל בְּרִיָּה, הֲרֵי הֵן מִתְיַחֲדוֹת בְּחוֹבֶרֶת, וְהָעֲנָפִים מִתְאַחֲדִים בְּשָׁרְשֵׁיהֶם, בִּשְׂבִיעַת יְנִיקַת זִיו לְשָׁדָם לִרְוָיָה</b> – וההבנה הרוחנית, וההבנה המבניות ('אדריכלות') של העולם הזה לפרטי פרטיו, מתאחדות יחדיו ביניקה מן המקור האלוהי; <b>וּבְרוּחוֹ שֶׁל כָּל יְשַׁר לֵב, שֶׁל כָּל צַדִּיק אוֹהֵב צְדָקוֹת, הַהַרְמוֹנְיָה הַזֹּאת מְפַעֶמֶת אֶת צִלְצוּלֶיהָ</b> – האדם המעמיק חי ומחובר בתודעת חיים מאוחדת זו, שמאחדת בין חייו הפרטיים להרמוני הכללית של העולם; <b>וְרוּחַ הַקֹּדֶשׁ, רוּחַ קֹדֶשׁ קֳדָשִׁים, הוֹלֵךְ וּמִתְגַּבֵּר לְהַחֲיוֹת עוֹלְמֵי עַד, וְכָל אֲשֶׁר בָּהֶם</b> – תודעה זו תפיח רוח של קדושה בכל פרטי המציאות ותתקן אדם ועולמו. 

<b>יַגִּיהֶכְּלָלִיּוּת וְהַפְּרָטִיּוּת בְּדִצְחָ"מ</b>הרעיון של "אור ישר ואור חוזר" (קלח פתחי חכמה, טז), ברזי תורה, מביא אותנו לדון על דבר <b>הָעִלּוּי</b> החבוי שיש <b>בַּמּוֹרָד</b> הגלוי. וכשאנו דנים את הסוגים, דצח"מ, הננו אומרים, שיש בדומם <b>שִׁגּוּב</b> גנוז יותר מבצומח, ובצומח יותר מן החי, ובחי יותר מן המדבר. ואם נבא להסביר לנו את החזיון הזה, נאמר, כי ההתגלות הפרטית היא <b>מַאֲפִילָה</b> את ההארה הכללית, המקיפה, גם <b>עֲלוּמָה</b> וחבויה במעמק הנמצא, וכיון שההתגלות האישית שבדומם היא חלושה, <b>הֲוִיָּתוֹ</b> הכללית היא בהיקפו הכללי ובתוכיותו בצורה כוללת ובהירה מאד. בצומח שעלה יותר, נתפתח ונשתלם באישיותו, עד כדי התגלות חיים נסתרים של נטיה טבעית תנועתית, כבר מוצאה ההחשכה, שהאישיות מחשכת היא את ההארה הכללית, מקום יותר רחב. ובחי, שהתבלטה בו כל כך האישיות, עד כדי הראות חפץ, ואיזה מדה שכלית, מספיק כבר גילוי פרטי זה להחשיך בצורה יותר עבה את ההארה הכללית שבו, שהוא חלק מהארת הכלל שבמציאות כולו. במדבר, שכל כך נתרומם ונתנשא, עד כדי חפשיות הרצון והפרית ההשכלה, בכל ענפיה ההולכים ומצמיחים, עופלה בו מאד תכונתו הכללית, שהיא האורה החיה המקפת המלאה, ונסתרת היא בעומק החיים האישיים, עד אשר יעיר את סוד חייה הכבירים הרצון הנשגב, שיסודו הוא בהענוה המוחלטה, של "ראש צורים" (במדבר כג, ט), שאמר "ואנכי עפר ואפר" (בראשית יח, כז), ומי שנעשה שכן לעפר בחייו זוכה להאורה העליונה, המשוחררה מכל האפלה פרטית, "הקיצו ורננו שכני עפר כי טל אורת טלך" (ישעיהו כו, יט). הנפשות של הדומם, הצומח, החי והמדבר, בכלליותם קשורות הן זו בזו, ובפרטיות צביונן הן הולכות ומתחלקות אלו מאלו. כל מה שהמדרגה היא יותר נמוכה, הכללות יותר פועלת עליה מהפרטיות. והפרטיות הדוממת היא מצד הנפשיות כמעט כאלו אינה, ונבלעת היא בעיקרה בהכלליות של נפש הדומם. בצומח, מתחילה כבר הפרטיות להיות מוכרה, לפי המינים. והפרטיות האישית היא כמעט בלועה כולה בהמיניות, ובחי מתגלה כבר איזה רושם של פרטיות אישית, ומכל מקום רובה היא מובלעה בהמין. וזהו הגורם את השיווי של כל ארחות החיים המיניים שבבעלי החיים, וכוון הפעולות שבבעלי החיים החברותיים, כהדבורים וכיוצא בו. והחילוק הגמור האישי מוצא הוא מקומו בהאדם. וחוזר אחר כך יסוד האחדות להתגלות בכנסת ישראל, שמעוצם עליתה קנתה לה הנפשיות הכללית של האומה את היתרון הכללי אשר בדומם, בצומח, ובחי. אומה זו נמשלה לעפר, וזו היא עצמה מעלתה העליונה שנמשלה גם כן לכוכבים, ו"רבבה כצמח השדה נתתיך" (יחזקאל טז, ז), "ואתן צאני צאן מרעיתי, אדם אתם" (שם לד, לא), "אתם קרוים אדם" (יבמות סא, א), שסגולת הדוממיות הטובה והמופלאה נשארה בה, מראש צורים, שאמר ואנכי עפר ואפר, "ומי כעמך ישראל גוי אחד בארץ" (שמואל ב ז, כג).ברזי – בסודות;– מציאותו; <b>תְּנוּעָתִית</b> – דינאמית; <b>חֵפֶץ</b> – רצון; <b>עָבֶה</b> – גסה; <b>וְהִפְרִית</b> – ופריחת; <b>עֹפְלָה</b> – הוחשכה; <b>הַכַּבִּירִים</b> – העצומים; <b>צִבְיוֹנָן</b> – אופיין; <b>הַשִּׁוּוּי</b> – השוויוניות; <b>עֲלִיתָהּ</b> – התרוממותה; <b>שֶׁסְּגֻלַּת</b> – שתכונת.
<b>הָרַעְיוֹן</b> של "אור ישר ואור חוזר", ברזי תורה, מביא אותנו לדון על דבר העילוי החבוי שיש בהמורד הגלוי – בחכמת הנסתר ישנם שני ביטויים ביחס לסגנונות השונים בהם מתגלית הנהגת ה': "אור ישר" – התגלות אלוהית שיורדת באופן ישר מלמעלה למטה (שככל שמדרגה גבוהה יותר כך יש בה יותר שפע אלוהי); ו"אור חוזר" – התגלות אלוהית ש"חוזרת" ועולה מן המציאות מלמטה למעלה (שבה דווקא ככל שהמדרגה נמוכה יותר מתגלה בה השפע האלוהי). אם נעמיק בהבנות אלו נוכל להסיק שיש לפעמים מעלה נסתרת גדולה דווקא במדרגות הירודות במציאות. <b>וְכַאֲשֶׁר אָנוּ דָּנִים אֶת הַסּוּגִים, דְּצַח"מ, הַנְּנוּ אוֹמְרִים, שֶׁיֵּשׁ בְּדוֹמֵם שִׂגּוּב גָּנוּז יוֹתֵר מִבְּצוֹמֵחַ, וּבְצוֹמֵחַ יוֹתֵר מִן הַחַי, וּבְחַי יוֹתֵר מִן הַמְּדַבֵּר</b> – דוגמא לכך אנו מוצאים במדרגות הבריאה המחולקות לדצח"מ – דומם, צומח, חי ומדבר. יש מקום לומר שדווקא בדומם, המדרגה הנמוכה ביותר, חבויה מעלה גבוהה יותר מאשר בצומח; בצומח מעלה גבוה יותר מבחי; וכן הלאה. הכיצד? <b>אִם נָבֹא לְהַסְבִּיר לָנוּ אֶת הַחִזָּיוֹן הַזֶּה, נֹאמַר, כִּי הַהִתְגַּלּוּת הַפְּרָטִית הִיא מַאֲפִילָה אֶת הַהַאֲרָה הַכְּלָלִית, הַמַּקִּיפָה, גַּם עֲלוּמָה וַחֲבוּיָה בְּמַעֲמַק הַנִּמְצָא</b> – ככל שהמדרגה מפותחת יותר כך הפרטיות שלה עומדת יותר בפני עצמה ומתרחקת מן הטבע הכללי והגולמי שהטמין הקב"ה במעמקי המציאות; <b>וְכֵיוָן שֶׁהַהִתְגַּלּוּת הָאִישִׁית שֶׁבַּדּוֹמֵם הִיא חֲלוּשָׁה, הוֹוִיָּתוֹ הַכְּלָלִית הִיא בְּהֶיקֵּפוֹ הַכְּלָלִי וּבְתוֹכִיּוּתוֹ בְּצוּרָה כּוֹלֶלֶת וּבְהִירָה מְאֹד</b> – דווקא בדומם, שמדרגתו הפרטית חלשה ולא מפותחת, מתנוצץ בו בצורה בהירה יותר ההתגלות האלוהית הכללית. הדומם ממלא בצורה אינסטינקטיבית מלאה את תפקידו שיועד לו מאת הבורא. <b>בַּצּוֹמֵחַ שֶׁעָלָה יוֹתֵר, נִתְפַּתֵּחַ וְנִשְׁתַּלֵּם בְּאִישִׁיּוּתוֹ, עַד כְּדֵי הִתְגַּלּוּת חַיִּים נִסְתָּרִים שֶׁל נְטִיָּה טִבְעִית תְּנוּעָתִית, כְּבָר מוֹצְאָהּ הַהֶחְשֵׁכָה, שֶׁהָאִישִׁיּוּת מַחְשֶׁכֶת הִיא אֶת הַהַאֲרָה הַכְּלָלִית, מָקוֹם יוֹתֵר רָחָב</b> – עולם הצומח נבדל מהדומם בכך שהוא מתפתח ומתנועע; במובן זה הוא מתרחק מעט יותר מהדומם מההנהגה האלוהית-גולמית של העולם (הוא "מוחשך" יותר מן האורה האלוהית). <b>וּבְחַי, שֶׁהִתְבַּלְּטָה בּוֹ כֹּל כָּךְ הָאִישִׁיּוּת, עַד כְּדֵי הֵרָאוּת חֵפֶץ, וְאֵיזֶה מִדָּה שִׂכְלִית, מַסְפִּיק כְּבָר גִּלּוּי פְּרָטִי זֶה לְהַחְשִׁיךְ בְּצוּרָה יוֹתֵר עָבֶה אֶת הַהַאֲרָה הַכְּלָלִית שֶׁבּוֹ, שֶׁהוּא חֵלֶק מֵהַאֲרַת הַכְּלָל שֶׁבַּמְּצִיאוּת כֻּלּוֹ</b> – בעולם החי אנו כבר עדים לממד מסוים של רצון ובחירה, וסוג של הכרה שכלית – ובכך מתרחק הוא עוד צעד מהטבע הכללי כפי שבראו אלוהים. <b>בַּמְּדַבֵּר, שֶׁכֹּל כָּךְ נִתְרוֹמֵם וְנִתְנַשֵּׂא, עַד כְּדֵי חָפְשִׁיּוּת הָרָצוֹן וְהַפְרִית הַהַשְׂכָּלָה, בְּכֹל עֲנָפֶיהָ הַהוֹלְכִים וּמַצְמִיחִים, עֹפְלָה בּוֹ מְאֹד תְּכוּנָתוֹ הַכְּלָלִית, שֶׁהִיא הָאוֹרָה הַחַיָּה הַמַּקֶּפֶת הַמְּלֵאָה, וְנִסְתֶּרֶת הִיא בְּעֹמֶק הַחַיִּים הָאִישִׁיִּים</b> – האדם המדבר עומד לפי מדרג זה במצב הגרוע ביותר. בחירתו והשכלתו הן כל כך גדולות עד שהוא מסוגל לסגת ולהתעלם לגמרי מטבעו כפי שבראו אלוהים ולהחליפו בבחירה אישית גרועה;<b> עַד אֲשֶׁר יָעִיר אֶת סוֹד חַיֶּיהָ הַכַּבִּירִים הָרָצוֹן הַנִּשְׂגָּב, שֶׁיְּסוֹדוֹ הוּא בְּהָעֲנָוָה הַמֻּחְלֶטֶת, שֶׁל 'רֹאשׁ צוּרִים', שֶׁאָמַר "וְאָנֹכִי עָפָר וָאֵפֶר"</b> – אם יקשיב האדם לטבעו האלוהי שקיים במעמקי לבו, אם יהיה בעל ענווה, ויסיר את שאיפותיו האנוכיות מראש מעיניו, יוכל לזכות למעלה הכפולה – למעלת האדם המדבר ולמעלת הדומם הבטל לרצון ה'. מדרגה זו אפיינה את אברהם אבינו שנקרא "צור" (סלע) והכריז: "ואנכי עפר ואפר" – יחד עם חופש בחירתו לא התבייש להתבטל לרצון ה' כעפר ואפר. <b>וּמִי שֶׁנַּעֲשָׂה שָׁכֵן לֶעָפָר בְּחַיָּיו זוֹכֶה לְהָאוֹרָה הָעֶלְיוֹנָה, הַמְשֻׁחְרֶרֶת מִכֹּל הַאֲפֵלָה פְּרָטִית</b> – ומי שמתחבר לבסיס האלוהי של החיים (שנמשל כאמור לעפר דומם), מסוגל להשתחרר מן הפרטיות והצמצום; כדברי הפסוק: "<b>הָקִיצוּ וְרַנְּנוּ שֹׁכְנֵי עָפָר כִּי טַל אוֹרֹת טַלֶּךְ</b>" – הצדיקים, בעלי מעלה נפלאה זו, יקומו מקברם הדומם לתחיית עולם מתוך רעננות ("טל) של חיים. <b>הַנְּפָשׁוֹת שֶׁל הַדּוֹמֵם, הַצּוֹמֵחַ, הַחַי וְהַמְּדַבֵּר, בִּכְלָלִיּוּתָם קְשׁוּרוֹת הֵן זוֹ בָּזוֹ, וּבִפְרָטִיּוּת צִבְיוֹנָן הֵן הוֹלְכוֹת וּמִתְחַלְּקוֹת אֵלּוּ מֵאֵלּוּ</b> – יש צד שבו כל מדרגות הבריאה מחוברות זו לזו (מצד היותן כאמור חלק מהטבע האלוהי), וישנו צד שהן מחולקות זו מזו: <b>כָּל מַה שֶּׁהַמַּדְרֵגָה הִיא יוֹתֵר נְמוּכָה, הַכְּלָלוּת יוֹתֵר פּוֹעֶלֶת עָלֶיהָ מֵהַפְּרָטִיּוּת</b> – ככל שהמדרגה נמוכה יותר, רצון ה' הכללי, מתגלה בה בצורה מובהקת יותר.<b> וְהַפְּרָטִיּוּת הַדּוֹמֶמֶת הִיא מִצַּד הַנַּפְשִׁיּוּת כִּמְעַט כְּאִלּוּ אֵינָהּ, וְנִבְלַעַת הִיא בְּעִיקָּרָהּ בְּהַכְלָלִיּוּת שֶׁל נֶפֶשׁ הַדּוֹמֵם</b> – כמעט ולא ניתן לייחס אופי ואישיות לחפץ דומם. לדומם אין מעמד בפני עצמו אלא הוא חלק מכוח רוחני כללי שבא לידי ביטוי בחוקים שטבע ריבונו של עולם במציאות. <b>בַּצּוֹמֵחַ, מַתְחִילָה כְּבָר הַפְּרָטִיּוּת לִהְיוֹת מֻכֶּרֶת, לְפִי הַמִּינִים. וְהַפְּרָטִיּוּת הָאִישִׁית הִיא כִּמְעַט בְּלוּעָה כֻּלָּהּ בַּהֲמִינִיּוּת – </b>בצומח כבר ניתן להבחין בין מינים וזנים שונים. אך עדיין אי אפשר להגדיר לכל צמח אישיות מיוחדת.<b> וּבְחַי מִתְגַּלֶּה כְּבָר אֵיזֶה רֹשֶׁם שֶׁל פְּרָטִיּוּת אִישִׁית, וּמִכָּל מָקוֹם רֻבָּהּ הִיא מֻבְלָעָה בַּהַמִּין. וְזֶהוּ הַגּוֹרֵם אֶת הַשִּׁוּוּי שֶׁל כָּל אָרְחוֹת הַחַיִּים הַמִּינִיִּים שֶׁבְּבַעֲלֵי הַחַיִּים, וְכִוּוּן הַפְּעֻלּוֹת שֶׁבְּבַעֲלֵי הַחַיִּים הַחֶבְרָתִיִּים, כַּהַדְּבוֹרִים וְכַיּוֹצֵא בוֹ</b>
– בעולם החי החופש הבחירי קצת יותר גדול וניתן כבר להבחין בין פרט לפרט, אמנם, המשותף עדיין הוא העיקר ולכן ניתן לצפות במדרגת החי בתופעות חברתיות שוויוניות כדוגמת הדבורים. <b>וְהַחִילּוּק הַגָּמוּר הָאִישִׁי מוֹצֵא הוּא מְקוֹמוֹ בְּהָאָדָם</b> – שיא המודעות האישית נמצא במין האנושי, שבו אנו מוצאים הבדלים עמוקים בין בני האדם. לכל אדם הבחירה והיכולת לבדל את עצמו בצורה מיוחדת. <b>וְחוֹזֵר אַחַר כָּךְ יְסוֹד הָאַחְדוּת לְהִתְגַּלּוֹת בִּכְנֶסֶת יִשְׂרָאֵל, שֶׁמֵּעֹצֶם עֲלִיָּתָהּ קָנְתָה לָהּ הַנַּפְשִׁיּוּת הַכְּלָלִית שֶׁל הָאוּמָּה אֶת הַיִּתְרוֹן הַכְּלָלִי אֲשֶׁר בְּדֹמֶם, בְּצוֹמֵחַ, וּבְחַי</b> – בעם ישראל לדורותיו ("כנסת ישראל") אנו מוצאים את המעלה המשולבת: יש בעם ישראל את החופש והמיוחדות של כל יהודי, אך יחד עם זה את המסירות המופלאה לתכונה האלוהית הכללית שמתגלה בכל מדרגות הטבע. <b>אוּמָּה זוֹ נִמְשְׁלָה לְעָפָר, וְזוֹ הִיא עַצְמָהּ מַעֲלָתָהּ הָעֶלְיוֹנָה שֶׁנִּמְשְׁלָה גַּם כֵּן לְכוֹכָבִים</b>, וגם לצומח, כדברי הפסוק<b>: "וּרְבָבָה כְּצֶמַח הַשָּׂדֶה נְתַתִּיךְ, וָאֶתֵּן צֹאנִי צֹאן מַרְעִיתִי, אָדָם אַתֶּם"</b> – מצד אחד נמשלו ישראל לעפר ולכוכבים (דומם) שמבטאים את תכונות הטבעיות האלוהית, ומצד שני נמשלו גם לצומח, לחי (צאן) ולאדם שבולטת בהם הפרטיות בעלת הבחירה החופשית. ולכן נאמר על עם ישראל "<b>אַתֶּם קְרוּאִים אָדָם</b>" פרטי, אולם כזה <b>שֶׁסְּגֻלַּת הַדֹּמְמִיּוּת</b> הכללית <b>הַטּוֹבָה וְהַמֻּפְלָאָה נִשְׁאֲרָה בָּהּ</b>, ירושה מאברהם אבינו, <b>מֵרֹאשׁ צוּרִים, שֶׁאָמַר וְאָנֹכִי עָפָר וָאֵפֶר, "וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ</b>". 

<b>יְדִיעַת הַתְּנוּעָה הַמְּשֻׁתֶּפֶת</b> ההויה היא מלאה תמיד תנועה, גשמית ורוחנית, פועלת היא את ערכי חייה מלמעלה למטה בדרך ישרה, מהתוכנים הכלליים העליונים על הפרטיים השפלים, ופועלת גם כן מלמטה למעלה, מהפרטים על הכללים, מהתחתונים על העליונים. דוגמא זו אנו רואים באורגניסמוס החי, וברוח האדם, במעמדו הרוחני כשהוא לעצמו, וגם ביחס המשותף שבין הגוף והרוח.ההויה – המציאות; <b>בְּאוֹרְגָּנִיסְמוּס</b> – בגוף החיוני.
<b>הַהוֹיָה הִיא מְלֵאָה תָּמִיד תְּנוּעָה, גַּשְׁמִית וְרוּחָנִית</b> – המציאות היא תוססת ומחוברת בין חלקיה, הן בממד החומרי והן בממד הרוחני; <b>פּוֹעֶלֶת הִיא אֶת עֶרְכֵי חַיֶּיהָ מִלְמַעְלָה לְמַטָּה בְּדֶרֶךְ יְשָׁרָה, מֵהַתְּכָנִים הַכְּלָלִיִּים הָעֶלְיוֹנִים עַל הַפְּרָטִיִּים הַשְּׁפָלִים</b> – התנועה והאחדות ניכרות במהלכן מהיסודות הכלליים אל חלקי הבריאה הקטנים: תנועת גרמי השמיים, שינויים באטמוספרה וכדומה יוצרים שינוי בחלקים הקטנים ביותר של הבריאה; תפיסות עולם רוחניות מחוללות בסופו של דבר שינויים בחיי כל יחיד ויחיד. <b>וּפוֹעֶלֶת גַּם כֵּן מִלְּמַטָּה לְמַעְלָה, מֵהַפְּרָטִים עַל הַכְּלָלִים, מֵהַתַּחְתּוֹנִים עַל הָעֶלְיוֹנִים</b> – כל שינוי תנועה של פרט במציאות יוצר תגובת שרשרת שבסופו של דבר משפיע על המרחבים הגדולים ביותר של היקום. וכך גם מבחינה רוחנית -  כל פעולה אנושית משפיעה על סדר הנהגת ה' את העולם. <b>דּוּגְמָא זוֹ אָנוּ רוֹאִים בְּאוֹרְגָּנִיסְמוּס הַחַי</b> – ניתן לבחון את עקרון זה בגופו הפיזיולוגי של והן ברוחו: בריאות האיברים המרכזיים כלב והמוח משפיעה על כל אצבע ואצבע, ובריאותן של האצבעות משפיעה בסופו של דבר על האיברים החיוניים; <b>וּבְרוּחַ הָאָדָם בְּמַעֲמָדוֹ הָרוּחָנִי כְּשֶׁהוּא לְעַצְמוֹ</b> – הבנה רוחנית כללית מהדהדת לתובנות פרטיות ולהיפך; <b>וְגַם בַּיַּחַס הַמְשֻׁתָּף שֶׁבֵּין הַגּוּף וְהָרוּחַ</b> – מצב רוחני נכון מאפשר לגוף לפעול בצורה נכונה, ופעילות גופנית נכונה משפיעה על מצב הרוח. 

<b>טְוִּאַחְדוּת הַתּוֹלָדָה הָאֱֶנוּשִׁית</b> כשאנו מסתכלים ביצירה כולה, המוחשית, ורואים את האורגניסמוס הכללי שבה, איך החלקים קשורים הם ושלובים זה בזה, בכל צומח, בכל חי, ובאדם איך החלקים העליונים, הנושאים עליהם הוד חשיבות כללות ואידיאליות, הם נזקקים, ביצירתם, בהויתם ובקיומם, להחלקים הפרטיים, השפלים והנמוכים, שלפעמים בגועל אנו מביטים עליהם, והוא הדין בההתחברות הכללית, כמה שאנו סוקרים בסקירה ברורה מתברר לנו בדיוק פרטי, וכמה שאין העין יכולה לחדור שמה אנו מבינים בהבנה בהירה והשערה רוחנית מעמקת, עד כמה כל החלקים שביש צריכים הם זה לזה, ותהומות רבה והררי עד הם זה בזה משולבים ומצורפים, מוסיפה תמיד בנו ההכרה, שאלמלא ההויות התחתונות, החשוכות והכעורות, לא תצאנה ולא תשגשגנה בשיא הודן ההויות העליונות, הנכבדות והמאירות, והחיבור והאיחוד הולך ומתגדל בנפשנו. מהעולם המוחשי באים אנו לעולם הרוחני, למחשבות אדם ותחבולותיו, לדרכי הקולטורות השונות, האמונות והשיטות. נרתעים אנו לאחורנו כשהננו רואים הרשעה והסכלות, כמה שלטה וכמה שולטת היא במערכי לב בני אדם, בנמוסיהם, בדעותיהם, באמונותיהם, בסדרי חייהם הפרטיים והחברותיים. כשאנו משקיפים על כל התועבות שנעשו בשם אמונה, על כל קרבנות האדם לאלילים, על כל חללי הנמוסים המתועבים, ועל כל הרשעות, השפלות, החולשות והמחשכים של ההסכמות, ומעבר מזה רואים אנו את הברקים, את עטרות החן של שכל האדם וישרו, את חכמת החכמים, את גבורת הגבורים, את להב אור הקודש של אור האמונה בזיקוקו ועליוניותו, את השאיפות ואת התקוות של העתיד הגדול, ואת עמודי האורה שממלאים את ההוה, מיד אנו מחליטים, הלא כולה, כל החזות הרוחנית עולם אחד הוא, גם הוא תוכן אורגני יש לו, גם הוא בכל הוד נשמתו, בהברקת רוח קדשו, ועז אל אלים אשר בתוכו, נזקק הוא לכל אשר בקרקעיתו ותחתית מצבו, ואלמלא אותם השמרים והרפשים שברוח האדם, לא הצמיח פרי תנובתו, "המשמח אלהים ואנשים" (שופטים ט, ג). ומיד אנו מתנחמים על עפר ואפר, ומקבלים אנו באהבה את העצה העמוקה של האדריכל העולמי, בורא כל המעשים, אלוה כל הנפשות, אדון כל הנשמות, "הנותן נשמה לעם הארץ ורוח להולכים בה" (ישעיהו מב, ה), והכל מטובו ישאבו טוב, והננו הולכים ונאזרים בקדושה ובגבורה, ומתחילים אנו להכיר את שפלות ערכנו, ואת גדולתנו גם יחד, ומשתעשעים אנו בפרחי החן והפאר אשר צמחו על ערוגות התולדה האנושית, ומכירים אנו על ידה את מה שהוא יותר נשגב ממנה, את מה שהוא למעלה למעלה מכל ערכיה, והננו כולנו שטופי תשוקת שירה, ואזורי גבורה ללכת קוממיות בדרך האורה, לדעת את הגודל אשר להיבול המגמתי שברוח, שכל טוב ויושר, כל אור וחופש עליו צומח הוא. ונוטלים את פרי האמונה בטהרתה ובביכורה, עד כמה שידנו מגעת להגיע אליה באורח מישור של תבונה, ומה שמתנוצץ בנו מלמעלה מאורח שכלנו, יודעים אנו נאמנה, כי "גבה מעל גבה שמר" (קהלת ה, ז), אמיצים הננו בהודעת עצתנו הישרה, ונאזרים בתום הגדולה האלהית, אשר נדע ממורשת קדומים, משיח סוד קודש. "מי כמוך חסין יה ואמונתך סביבותיך" (תהילים פט, ט).
המוחשית – הנקלטת בחושים; <b>הָאוֹרְגָּנִיסְמוּס</b> – החיוניות; <b>בְּהוּיָתָם</b> – במציאותם; <b>וְתְהוֹמוֹת רַבָּה וְהַרְרֵי עַד</b> – עומקים ופסגות אינסופיים; <b>וְהַכְּעוּרוֹת</b> – והמכוערות; <b>תִּשְׂגֶּשְׂגֶּנָה</b> – תפרחנה; <b>הוֹדָן</b> – אורן; <b>הַקּוּלְטוּרוֹת</b> – התרבויות; <b>וְהַסִּכְלוּת</b>
– והטיפשות; <b>הַנִּמּוּסִים</b> – הדתות, המסגרות; <b>הַהַסְכָּמוֹת</b> – המוסכמות החברתיות; <b>עֲטָרוֹת הַחֵן</b> – כתרי היופי; <b>בְּזִקּוּקוֹ</b> – בטהרתו; <b>וְעֹז אֵל אֱלִים</b> – ועוצמה אלוהית; <b>בְּקַרְקָעִיתוֹ</b> – בשפלותו; <b>הַשְּׁמָרִים</b> – כוחות מתסיסים; <b>וְהָרְפָשִׁים</b> – והלכלוכים; <b>וְנֶאֱזָרִים</b> – ומתחמשים; <b>הַתּוֹלָדָה</b> – ההיסטוריה; <b>קוֹמְמִיּוּת</b> – זקופים; <b>לְהֵיבוּל הַמַּגַּמָּתִי</b> – לתוכן בעל המטרה; <b>וּבְבִכּוּרָהּ</b> – ובראשוניותה; <b>בְּאֹרַח מִישׁוֹר</b> – בדרך ישרה; <b>קְדוּמִים</b> – קדומה.
<b>כְּשֶׁאָנוּ מִסְתַּכְּלִים בַּיְּצִירָה כֻּלָּהּ, הַמֻּוחָשִׁית, וְרוֹאִים אֶת הָאוֹרְגָּנִיסְמוּס הַכְּלָלִי שֶׁבָּהּ, אֵיךְ הַחֲלָקִים קְשׁוּרִים הֵם וּשְׁלוּבִים זֶה בָּזֶה, בְּכָל צוֹמֵחַ, בְּכָל חַי, וּבְאָדָם אֵיךְ הַחֲלָקִים הָעֶלְיוֹנִים, הַנּוֹשְׂאִים עֲלֵיהֶם הוֹד חֲשִׁיבוּת כְּלָלוּת וְאִידֵיאָלִיּוֹת, הֵם נִזְקָקִים, בִּיצִירָתָם, בְּהֲוִיָּתָם וּבְקִיּוּמָם, לְהַחֲלָקִים הַפְּרָטִיִּים, הַשְּׁפָלִים וְהַנְּמוּכִים, שֶׁלִּפְעָמִים בְּגֹעַל אָנוּ מַבִּיטִים עֲלֵיהֶם</b> – כאשר מביטים בעולם הטבע, ומבחינים באורגאניות שלו – היינו כיצד כל חלקיו מצויים בהרמוניה – מזהים שהחלקים העליונים בבריאה זקוקים גם לחלקים הנמוכים בה, חלקים שלעתים גורמים לנו לסלידה (כשם שהמוח בגוף האדם זקוק גם למערכת ההפרשה); <b>וְהוּא הַדִּין בַּהִתְחַבְּרוּת הַכְּלָלִית</b> – ההרמוניה קיימת גם בחיבור הכללי שבין חלקי הקוסמוס: <b>כַּמָּה שֶׁאָנוּ סוֹקְרִים בִּסְקִירָה בְּרוּרָה מִתְבָּרֵר לָנוּ בְּדִיּוּק פְּרָטִי, וְכַמָּה שֶׁאֵין הָעַיִן יְכוֹלָה לַחְדֹּר שָׁמָּה אָנוּ מְבִינִים בְּהֲבָנָה בְּהִירָה וְהַשְׁעָרָה רוּחָנִית מַעֲמֶקֶת, עַד כַּמָּה כָּל הַחֲלָקִים שֶׁבַּיֵּשׁ צְרִיכִים הֵם זֶה לָזֶה, וּתְהוֹמוֹת רַבָּה וְהַרְרֵי עַד הֵם זֶה בָּזֶה מְשֻׁלָּבִים וּמְצֹרָפִים</b> – ככל שהמחקר האנושי מתקדם אנו מבינים עוד ועוד את התפקיד של כל יצור במערכת הגדולה של היקום, ועד כמה עומקי האינסוף של העולם החומרי משולבים עם פסגות הגובה הנצחיים של העולם הרוחני, ואזי <b>מוֹסִיפָה תָּמִיד בָּנוּ הַהַכָּרָה, שֶׁאַלְמָלֵא הַהֲוִיּוֹת הַתַּחְתּוֹנוֹת, הַחֲשׁוּכוֹת וְהַכְּעוּרוֹת, לֹא תֵּצֵאנָה וְלֹא תִּשְׂגֶּשְׂגֶּנָה בְּשִׂיא הוֹדָן הַהֲוִיּוֹת הָעֶלְיוֹנוֹת, הַנִּכְבָּדוֹת וְהַמְּאִירוֹת, וְהַחִבּוּר וְהָאִחוּד הוֹלֵךְ וּמִתְגַּדֵּל בְּנַפְשֵׁנוּ</b> – אנו מבינים שבניין החיים לא יתקיים אלא בשילוב של כל הכוחות הרוחניים והשפלים יחד. ובלעדי התיקון של הבסיס המעשי והכעור לא יתגלו היופי, המוסר והנצחיות בעולם. <b>מֵהָעוֹלָם הַמֻּוחָשִׁי בָּאִים אָנוּ לָעוֹלָם הָרוּחָנִי, לְמַחְשְׁבוֹת אָדָם וְתַחְבּוּלוֹתָיו, לְדַרְכֵי הַקּוּלְטוּרוֹת הַשּׁוֹנוֹת, הָאֱמוּנוֹת וְהַשִּׁיטּוֹת</b> – יש להשליך מההרמוניה שבעולם הכללי למגוון הרחב של התרבויות והאמונות שבאנושות. כיצד? <b>נִרְתָּעִים אָנוּ לְאָחוֹרֵנוּ כְּשֶׁהַנֻּנּוּ רוֹאִים הָרֶשַׁע וְהַסִּכְלוּת, כַּמָּה שָׁלְטָה וְכַמָּה שׁוֹלֶטֶת הִיא בְּמַעֲרְכֵי לֵב בְּנֵי אָדָם, בְּנִמּוּסֵיהֶם, בְּדֵעוֹתֵיהֶם, בֶּאֱמוּנוֹתֵיהֶם, בְּסִדְרֵי חַיֵּיהֶם הַפְּרָטִיִּים וְהַחֶבְרָתִיִּים</b> – כאשר אנו מביטים בדעות ותרבויות מסוימות ששלטו בהיסטוריה אנו מתמלאים בחלחלה; <b>כְּשֶׁאָנוּ מַשְׁקִיפִים עַל כָּל הַתּוֹעֵבוֹת שֶׁנַּעֲשׂוּ בְּשֵׁם אֱמוּנָה, עַל כָּל קָרְבָּנוֹת הָאָדָם לָאֱלִילִים, עַל כָּל חַלְלֵי הַנִּמּוּסִים הַמְּתֹעָבִים, וְעַל כָּל הָרְשָׁעוֹת, הַשְּׁפָלוּת, הַחֻלְשׁוֹת וְהַמַּחֲשַׁכִּים שֶׁל הַהַסְכָּמוֹת</b> – בעת שאנו מסתכלים על כל הרוע שנעשה בעולם בשם האלילות והמסגרות התרבותיות השונות אנו כאמור נרתעים לאחורינו, אולם <b>מֵעֵבֶר מִזֶּה רוֹאִים אָנוּ אֶת הַבְּרָקִים, אֶת עֲטָרוֹת הַחֵן שֶׁל שֵׂכֶל הָאָדָם וְיָשְׁרוֹ, אֶת חָכְמַת הַחֲכָמִים, אֶת גְּבוּרַת הַגִּבּוֹרִים, אֶת לַהַב אוֹר הַקֹּדֶשׁ שֶׁל אוֹר הָאֱמוּנָה בְּזִקּוּקוֹ וְעֶלְיוֹנִיּוּתוֹ, אֶת הַשְּׁאִיפוֹת וְאֶת הַתִּקְווֹת שֶׁל הֶעָתִיד הַגָּדוֹל, וְאֶת עַמּוּדֵי הָאוֹרָה שֶׁמְּמַלְּאִים אֶת הַהֹוֶה</b> – מצד שני אנו פוגשים גם בדעות טהורות, בתרבות המעצימה את רוחו הטובה של האדם ובאנשים נשגבים בעלי מוסר ורצון טהור. ההתבוננות ההרמונית על הבריאה תלמד אותנו שגם ברוח האנושית הכל נצרך ומתחבר יחד: <b>מִיָּד אָנוּ מַחְלִיטִים, הֲלֹא כֻּלָּהּ, כָּל הַחֲזוּת הָרוּחָנִית עוֹלָם אֶחָד הוּא, גַּם הוּא תֹּכֶן אוֹרְגָּנִי יֵשׁ לוֹ, גַּם הוּא בְּכָל הוֹד נִשְׁמָתוֹ, בְּהַבְרָקַת רוּחַ קָדְשׁוֹ, וְעֹז אֵל אֱלִים אֲשֶׁר בְּתוֹכוֹ, נִזְקָק הוּא לְכָל אֲשֶׁר בְּקַרְקָעִיתוֹ וְתַחְתִּית מַצָּבוֹ, וְאַלְמָלֵא אוֹתָם הַשְּׁמָרִים וְהָרְפָשִׁים שֶׁבְּרוּחַ הָאָדָם, לֹא הִצְמִיחַ פְּרִי תְּנוּבָתוֹ, הַמְּשַׂמֵּחַ אֱלֹהִים וַאֲנָשִׁים</b> – גם התרבויות הנמוכות נצרכות למען ההתפתחות של תרבויות נעלות מהן. הדבר דומה לשמרים המתסיסים את היין. השמרים הם אמנם רק קליפות הענבים אך אלה בשילוב שאר המרכיבים יוצרות את היין הטוב. <b>וּמִיָּד אָנוּ מִתְנַחֲמִים עַל עָפָר וָאֵפֶר, וּמְקַבְּלִים אָנוּ בְּאַהֲבָה אֶת הָעֵצָה הָעֲמוּקָה שֶׁל הָאֲדְרִיכָל הָעוֹלָמִי, בּוֹרֵא כָּל הַמַּעֲשִׂים, אֱלוֹהַּ כָּל הַנְּפָשׁוֹת, אֲדוֹן כָּל הַנְּשָׁמוֹת, "הַנּוֹתֵן נְשָׁמָה לְעַם הָאָרֶץ וְרוּחַ לַהֹלְכִים בָּהּ", וְהַכֹּל מִטּוּבוֹ יִשְׁאֲבוּ טוֹב</b>
– הבנה עמוקה זו מנחמת אותנו ומאפשרת לנו להביט על הטוב במחשבת ה' המקיפה, שיצרה גם תופעות שבעיני בני אדם נדמות כמיותרות. <b>וְהִנְּנוּ הוֹלְכִים וְנֶאֱזָרִים בִּקְדֻשָּׁה וּבִגְבוּרָה, וּמַתְחִילִים אָנוּ לְהַכִּיר אֶת שִׁפְלוּת עֶרְכֵּנוּ, וְאֶת גְּדֻלָּתֵנוּ גַּם יַחַד</b> – מתוך כך ניתן להשלים עד כמה תפיסת עולמנו הפשוטה קטנה היא לעומת מחשבת ה' ובכך אנו מתעלים למקום עליון מאוד; <b>וּמִשְׁתַּעֲשְׁעִים אָנוּ בְּפִרְחֵי הַחֵן וְהַפְּאֵר אֲשֶׁר צָמְחוּ עַל עֲרוּגוֹת הַתּוֹלָדָה הָאֱנוֹשִׁית, וּמַכִּירִים אָנוּ עַל יָדָהּ אֶת מַה שֶּׁהוּא יוֹתֵר נִשְׂגָּב מִמֶּנָּה, אֶת מַה שֶּׁהוּא לְמַעְלָה לְמַעְלָה מִכָּל עֲרָכֶיהָ</b> – אנו שמחים על ההתפתחות של התרבות האנושית בהיסטוריה, אך מבינים שביסוד הכל עומדת תוכנית אלוהית עליונה שמעל כל חשיבה אנושית. <b>וְהִנְּנוּ כֻּלָּנוּ שְׁטוּפֵי תְּשׁוּקַת שִׁירָה, וְאֵזוֹרֵי גְּבוּרָה לָלֶכֶת קוֹמְמִיּוּת בְּדֶרֶךְ הָאוֹרָה, לָדַעַת אֶת הַגֹּדֶל אֲשֶׁר לַהֵיבוּל הַמְּגַמָּתִי שֶׁבָּרוּחַ, שֶׁכָּל טוֹב וְיֹשֶׁר, כָּל אוֹר וְחֹפֶשׁ עָלָיו צוֹמֵחַ הוּא</b> – מתוך ידיעה זו אנו מתמלאים בשמחה וגבורה להיות מתואמים עם התוכנית האלוהית, ללמוד את התוכן שמקדם את המטרה הרוחנית של הטוב והחופש לעתיד מתוקן יותר. <b>וְנוֹטְלִים אֶת פְּרִי הָאֱמוּנָה בְּטָהֳרָתָהּ וּבְבִכּוּרֶיהָ, עַד כַּמָּה שֶׁיָּדֵנוּ מַגַּעַת לְהַגִּיעַ אֵלֶיהָ בְּאוֹרַח מִישׁוֹר שֶׁל תְּבוּנָה וּמַה שֶּׁמִּתְנוֹצֵץ בָּנוּ מִלְּמַעְלָה מֵאוֹרַח שִׂכְלֵנוּ</b> – אנו מנסים לברר בשכל ישר ובאינטואיציה על-הכרתית את הטהרה והראשונית שבנטיית האדם אל אלוהים. <b>יוֹדְעִים אָנוּ נֶאֱמָנָה, כִּי "גָּבֹהַּ מֵעַל גָּבֹהַּ שֹׁמֵר", אַמִּיצִים הִנְנוּ בְּהוֹדָעַת עֲצָתֵנוּ הַיְּשָׁרָה, וְנֶאֱזָרִים בְּתֹם הַגְּדוּלָּה הָאֱלֹהִית, אֲשֶׁר נֵדַע מִמּוֹרֶשֶׁת קַדְמוֹנִים, מְשִׂיחַ סוֹד קֹדֶשׁ</b> – אנו ודאים בהשגחה האלוהית שמובילה אותנו אל היושר באמצעות מסורת הדורות שמספרת לנו את דברי התורה הקדושה; "<b>מִי כָּמוֹךָ חָסִין יָהּ וֶאֱמוּנָתְךָ סְבִיבוֹתֶיךָ</b>" – הגדולה האלוהית מעניקה חוסן ואמונה.

טזאַחְדוּת הַנְּטִיוֹת הַשּׁוֹנוֹתכשהנשמה מאירה בלבת גדולתה, מכיר האדם את כחה, יודע הוא וחש שהכל תלוי בה, שכל המעשים, הרגשות, הדעות, והנטיות השונות, שמפוזרים הם בצורות שונות בכל מלא רוחב החיים, בכל היחידים ובכל הקיבוצים, בכל העמים ובכל הלשונות, רק הפיזור שלהם הוא המביא את הצורה הזעומה של הרע והטומאה, אבל בנשמה הגדולה, שהאחדות הגדולה, והחופש המוחלט והזכאי הם צביונה, הכל הוא מאוחד. הטוב והקודש עובר בזרם תקיף, רודה בכל ומקיף את כל, כל הפלגים ממנו הולכים ואליו שבים. כל המלחמות שליבות הן לסולם השלום, וכל הטומאות למעלת הקודש, וכל הרעות לפסגת הטוב. הכרה עליונה זו אינה סרה מנשמה איתנה, והיא משקיטה כל קצף, ומרחיבה את הדעת, סובלת היא ומוחלת, מיסדת היא ומעודדת, "הכל יוכל וכללם יחד" (מתוך פיוט "וכל מאמינים"). כשהנטיה הרוחנית מתגברת מתוך הדוחק, מפני שהעולם החמרי הרוס הוא ומטושטש, אף על פי שאנו מוצאים בה הרבה קדושה ופאר אידיאלי, מכל מקום הרי היא לקויה בחולשה גדולה, ומוכרחת לבא אחרי כן תקופה של נטיה לעולם החמרי, לשכללו ולסדרו בכל מכונותיו. ובעוד שהנשמה הכללית והפרטית עוסקת בתיקון עולם חמרי זה, הרי היא מתקצפת על הליקויים שבעולם הרוחני, הנראים מתוך הליקויים שבעולם החמרי, שגרמו את התפשטותו. ומכל מקום הולכת השפעת התיקון ומשכללת את העולם החמרי, ומיד כשהוא משתכלל, חוזרת הנטיה הרוחנית לפעם ברב כח, ומתחברים שני העולמים בהרמוניה אחת, והשמים והארץ מתאחדים, במילוי והשלמה.בלבת – בלב, במרכז; הזעומה – הקטנה; <b>וְהַזַּכַּאי</b> – והזכאות; צביונה – אופייה; תקיף – עוצמתי; רודה – שולט; שליבות – שלבים; למעלת – למדרגת; איתנה – חזקה; קצף – כעס; מיסדת – מבססת; לקויה – חסרה; מכונותיו – בסיסיו; ברב כח – בעוצמה.
<b>כְּשֶׁהַנְּשָׁמָה מְאִירָה בְּלֵבַּת גְּדֻלָּתָהּ, מַכִּיר הָאָדָם אֶת כֹּחָהּ, יוֹדֵעַ הוּא וְחָשׁ שֶׁהַכֹּל תָּלוּי בָּהּ</b> – כשהצד הרוחני נעשה דומיננטי בחיי האדם, מבין הוא שהיסוד האלוהי, הכללי והמקיף הוא השורש של המציאות כולה. <b>שֶׁכָּל הַמַּעֲשִׂים, הָרְגָשׁוֹת, הַדֵּעוֹת, וְהַנְּטִיּוֹת הַשּׁוֹנוֹת, שֶׁמְּפוּזָרִים הֵם בְּצוּרוֹת שׁוֹנוֹת בְּכָל מְלֹא רֹחַב הַחַיִּים, בְּכָל הַיְחִידִים וּבְכָל הַקִּבּוּצִים, בְּכָל הָעַמִּים וּבְכָל הַלְּשׁוֹנוֹת, רַק הַפִּזּוּר שֶׁלָּהֶם הוּא הַמֵּבִיא אֶת הַצּוּרָה הַזְּעוּמָה שֶׁל הָרַע וְהַטֻּמְאָה, אֲבָל בַּנְּשָׁמָה הַגְּדוֹלָה, שֶׁהָאַחְדוּת הַגְּדוֹלָה, וְהַחֹפֶשׁ הַמֻּחְלָט וְהַזַּכַּאי הֵם צִבְיוֹנָהּ, הַכֹּל הוּא מְאֻחָד</b> – בכל עם, תרבות, השקפת עולם או אמונה קיים ניצוץ מהמכנה המשותף הנשמתי; הרשע, המחלוקת והחיסרון הם רק מצד שכל אומה, דעה, תרבות או אמונה מסתגרת לעצמה ואיננה פתוחה למקור האלוהי, לטוב השלם. אמנם כשיתגלה המקור של הטוב העומד ביסוד המציאות, אז תתברר האמת והאחדות. <b>הַטּוֹב וְהַקֹּדֶשׁ עוֹבֵר בְּזֶרֶם תַּקִּיף, רוֹדֶה בַּכֹּל וּמַקִּיף אֶת כֹּל, כָּל הַפְּלַגִּים מִמֶּנּוּ הוֹלְכִים וְאֵלָיו שָׁבִים</b> – לנשמת העולם, למקור הטוב של המציאות, יש השפעה עצומה על מהלך ההיסטוריה: <b>כָּל הַמִּלְחָמוֹת שְׁלִיבוֹת הֵן לְסֻלָּם הַשָּׁלוֹם, וְכָל הַטֻּמְאוֹת לְמַעֲלַת הַקֹּדֶשׁ, וְכָל הָרָעוֹת לְפִסְגַּת הַטּוֹב</b> – כל סיבוכי ההיסטוריה, כל הסכסוכים וכל הרוע – הם רק שלבים בבירור הארוך של האנושות עד הגעתה להרמוניה. <b>הַכָּרָה עֶלְיוֹנָה זוֹ אֵינָהּ סָרָה מִנְּשָׁמָה אֵיתָנָה, וְהִיא מַשְׁקִיטָה כָּל קֶצֶף, וּמַרְחִיבָה אֶת הַדַּעַת, סוֹבֶלֶת הִיא וּמוֹחֶלֶת, מְיַסֶּדֶת הִיא וּמְעוֹדֶדֶת, הַכֹּל יוּכַל וְכֻלָּם יַחַד</b>
– מתוך הבנה עמוקה זו הכעס והתסכול מהרוע האנושי והקלקולים השונים שבתרבות מתאזן מעט. האדם מבין שיש גם להתאזר בסבלנות, בעין טובה ובאופטימיות, שכן העולם במהותו הוא טוב ויש רק לכוון אותו. דוגמא לכך ניתן למצוא במהלך הבא: <b>כְּשֶׁהַנְּטִיָּה הָרוּחָנִית מִתְגַּבֶּרֶת מִתּוֹךְ הַדֹּחַק, מִפְּנֵי שֶׁהָעוֹלָם הַחָמְרִי הָרוּס הוּא וּמְטֻשְׁטָשׁ, אַף עַל פִּי שֶׁאָנוּ מוֹצְאִים בָּהּ הַרְבֵּה קְדֻשָּׁה וּפְאֵר אִידֵיאָלִי</b> – לפעמים מתעוררת באנושות נטייה להתמקדות בעולם הרוח מתוך הזנחה של ענייני העולם הזה. יש בנטייה זו הרבה ברכה שכן האדם מתעלה אל הממד הערכי שבמציאות; <b>מִכָּל מָקוֹם הֲרֵי הִיא לְקוּיָה בְּחֻלְשָׁה גְּדוֹלָה, וּמוּכְרַחַת לָבֹא אַחֲרֵי כֵן תְּקוּפָה שֶׁל נְטִיָּה לָעוֹלָם הַחָמְרִי, לְשַׁכְלְלוֹ וּלְסַדְּרוֹ בְּכָל מְכוֹנוֹתָיו</b> – אמנם נטייה זו מסבבת חולשה גדולה לעולם המעשי, ולכן באופן טבעי נוצרת ריאקציה לכיוון החומרי, והמהלך ההיסטורי דוחף את האנושות להשתקעות מרובה דווקא בענייני העולם הזה. <b>וּבְעוֹד שֶׁהַנְּשָׁמָה הַכְּלָלִית וְהַפְּרָטִית עוֹסֶקֶת בְּתִקּוּן עוֹלָם חָמְרִי זֶה, הֲרֵי הִיא מִתְקַצֶּפֶת עַל הַלִּקּוּיִים שֶׁבָּעוֹלָם הָרוּחָנִי, הַנִּרְאִים מִתּוֹךְ הַלִּקּוּיִים שֶׁבָּעוֹלָם הַחָמְרִי, שֶׁגָּרְמוּ אֶת הִתְפַּשְּׁטוּתוֹ</b> – ואזי מתעוררת ביקורת כעסנית, הן באדם הפרטי והן בתרבות, כלפי הנטייה המוגזמת שהייתה בעבר לרוחניות, שכעת – בעידן החומרנות על חסרונותיו – הכשלים שלה בולטים יותר. <b>וּמִכָּל מָקוֹם הוֹלֶכֶת הַשְׁפָּעַת הַתִּקּוּן וּמְשַׁכְלֶלֶת אֶת הָעוֹלָם הַחָמְרִי, וּמִיָּד כְּשֶׁהוּא מִשְׁתַּכְלֵל, חוֹזֶרֶת הַנְּטִיָּה הָרוּחָנִית לִפְעֹם בְּרַב כֹּחַ</b> – בין כה וכה, התנודות במטוטלת גורמים אט אט לאיזון: כשהנטייה לתיקון עולם החול ממצה עצמה, חוזרת שוב הנטייה הרוחנית, אולם הפעם באופן מאוזן יותר; <b>וּמִתְחַבְּרִים שְׁנֵי הָעוֹלָמִים בְּהַרְמוֹנְיָה אַחַת, וְהַשָּׁמַיִם וְהָאָרֶץ מִתְאַחֲדִים, בְּמִלּוּי וְהַשְׁלָמָה</b> – ומתוך כך נוצרת הרמוניה בין העולמות השונים, ערכי הנצח וחיי ההווה מתמזגים יחד.
<b>יזשִׁכְלוּל הָרוּחֲנִי בַּחָמְרִיהִירִידָה הָרוּחָנִית, כְּשֶׁהִיא בָאָה מִפְּנֵי הַכִּשָּׁלוֹן הַגּוּפָנִי, צְרִיכִין לְהִתְחַשֵּׁב עִמָּהּ עַל פִּי סִבָּתָהּ, דְּהַיְינוּ לְהִתְעַסֵּק בְּתִקּוּן הַמַּצָּב הַגּוּפָנִי, בִּתְכוּנָה קְבוּעָה וּבְרַעְיוֹן אַמִּיץ, כְּדֵי לִבְנוֹת בִּתְקוּמָה הַגּוּפָנִית אֶת הֶהָרִיסוֹת הָרוּחָנִיּוֹת כֻּלָּן. במהלך העולם מתגלה גם כן יסוד הקלקולים הרוחניים כמה פעמים בההרס הנמצא במערכה של התיקונים החמריים. ואז מתעוררת החמריות בכל כחה, ונדמה לרבים כאלו היא באה להיות כח מהרס את המעמדים הרוחניים, ובאמת מתגלה במהלך תולדותי, שכל היסוד של השאיפה הגופנית הוא שכלול כללי כל כך, עד שחובק בתוכו גם כן את כל המאויים הרוחניים, בצורתם היותר טהורה.בתכונה </b>– בהתרגלות; <b>אמיץ </b>– חזק; <b>בתקומה </b>– בשיקום; <b>תולדותי </b>– היסטורי; <b>המאויים </b>– הרצונות.
<b>הַיְרִידָה הָרוּחָנִית, כְּשֶׁהִיא בָאָה מִפְּנֵי הַכִּשָּׁלוֹן הַגּוּפָנִי, צְרִיכִין לְהִתְחַשֵּׁב עִמָּהּ עַל פִּי סִבָּתָהּ, דְּהַיְינוּ לְהִתְעַסֵּק בְּתִקּוּן הַמַּצָּב הַגּוּפָנִי, בִּתְכוּנָה קְבוּעָה וּבְרַעְיוֹן אַמִּיץ, כְּדֵי לִבְנוֹת בִּתְקוּמָה הַגּוּפָנִית אֶת הֶהָרִיסוֹת הָרוּחָנִיּוֹת כֻּלָּן</b> – כאשר מגיעה תקופה בה ישנה התרחקות מרוחניות, יש לרדת לשורש הבעיה: רבים רואים בדת את הסיבה להזנחת התפקוד התקין והנורמלי של חיי האדם ולכן נוטשים אותה. לכן הפתרון יהיה בשיקום מחודש של עולמות הגוף והחול (ומתוך כך יבנה בהמשך עולם הרוח). <b>בְּמַהֲלַךְ הָעוֹלָם מִתְגַּלֶּה גַּם כֵּן יְסוֹד הַקִּלְקוּלִים הָרוּחָנִיִּים כַּמָּה פְּעָמִים בְּהֶהָרֵס הַנִּמְצָא בַּמַּעֲרָכָה שֶׁל הַתִּקּוּנִים הַחָמְרִיִּים וְאָז מִתְעוֹרֶרֶת הַחָמְרִיּוּת בְּכָל כֹּחָה</b> – במהלך ההיסטוריה אנו מבחינים בתקופות של הקצנה דתית שהזניחה את הטיפוח והתיקון של חיי החומר, מה שמעורר ריאקציה; <b>וְנִדְמֶה לְרַבִּים כְּאִלּוּ הִיא בָּאָה לִהְיוֹת כֹּחַ מְהָרֵס אֶת הַמַּעֲמָדִים הָרוּחָנִיִּים, וּבֶאֱמֶת מִתְגַּלֶּה בְּמַהֲלַךְ תּוֹלְדוֹתִי, שֶׁכָּל הַיְּסוֹד שֶׁל הַשְּׁאִיפָה הַגּוּפָנִית הוּא שִׁכְלוּל כְּלָלִי כָּל כָּךְ, עַד שֶׁחוֹבֵק בְּתוֹכוֹ גַּם כֵּן אֶת כָּל הַמַּאֲוַיִּים הָרוּחָנִיִּים, בְּצוּרָתָם הַיּוֹתֵר טְהוֹרָה</b> – למביט בשטחיות על המהלך נראה שהריאקציה הגופנית מתנגדת לעולם הרוחני, אולם במבט היסטורי רחב מתברר שהשיקום החומרי כולל בתוכו את השאיפה לבניין נכון ומאוזן יותר של עולם הרוח.

<b>יחאַחְדוּת הָרוּחֲנִיוּת וְהַחָמְרִיּוּתהַנְּשָׁמָה בְּאַחְדוּתָהּ צְרִיכָה הִיא לַעֲשׂוֹת אֶת כָּל הַפְּעֻלּוֹת הַשִּׂכְלִיּוֹת וְהַחָמְרִיּוֹת</b> – במצב האידיאלי, נשמת האדם אמורה להחיות גם את הפעולות הרוחניות וגם את החומריות. <b>וּבְהִיּוֹתָהּ מֻגְבֶּלֶת לְפִי תְּנַאי יְצִירָתָהּ, מִשּׁוּם כָּךְ כְּשֶׁהִיא נוֹטָה לִפְעֻלָּה אַחַת מְסִיחָה הִיא דַעְתָּהּ מִפְּעֻלָּה אַחֶרֶת</b> – אולם עקב היות השל הנשמה מופיעה בחיי העולם הזה המוגבלים, היא נאלצת להתמקד בתחום מסוים, ולכן בעת שאדם ממקד את עצמו ברוחניות האו מזניח את החומריות, ולהיפך. <b>וְהַחָמְרִיּוּת וְהַשִּׂכְלִיּוּת הֵנָּן לָהּ כַּף מֹאזְנַיִם שָׁקוּל</b> – אולם שאיפתה העמוקה של הנשמה היא לאזן בין שני הצדדים הללו שמושכים אותה באופן שווה; <b>וְהִיא מְנַסָּה תָּמִיד אֶת כֹּחָהּ לְהַרְחִיב אֶת הַשְׁפָּעָתָהּ וְאֶת רֹחַב חוּגָהּ, בְּאֹפֶן שֶׁתַּעֲמֹד בְּמַעֲמָד כָּזֶה, שֶׁכָּל הַפְּעֻלּוֹת תְּהֵינָּה פּוֹנוֹת לְמַטָּרָה אַחַת, וְאָז תּוּכַל לְנַצֵּחַ עַל כָּל עֲבוֹדוֹתֶיהָ, בְּלֹא מִלְחָמָה, וּבְלֹא הֶפְסֵק</b> – ולמרות המאבק בין שני הצדדים הללו, שמלווה את האדם והאנושות לאורך ההיסטוריה, השאיפה המתמדת של הנשמה היא למצוא איזון שיאפשר אחדות, והתמקדות בכל פעולה ללא סתירות פנימיות. <b>וְהַכֹּל מִתְעַלֶּה וּמִתְפַּתֵּחַ, גַּם הַנְּשָׁמוֹת מִתְפַּתְּחוֹת, וּבָאוֹת לִידֵי אוֹתָהּ הַמִּדָּה</b> – ואט אט מתקדמת האנושות לחזון זה, <b>שֶׁהַסְּקִירָה יְכוֹלָה לְהַקִּיף אֶת הָרוּחָנִיּוּת וְהַחָמְרִיּוּת בְּלֹא שׁוּם סְתִירָה, וְאָז תַּעֲשֶׂינָה אֶת פְּעֻלָּתָן בְּתַכְלִית הַשְּׁלֵמוּת, וְתַחְיֶינָה אֶת הַגּוּפִים בְּכֹחָן הַגָּדוֹל, הַנִּשְׁאָב מִמְּקוֹר חַי הָעוֹלָמִים</b> – עד שנוכל להגיע להשקפה זו שתאזן בין החומר והרוח, ואזי יוכלו הנשמות למלא את תפקידן המלא להחיות גם את עולם הגוף; כהבטחת הנבואה "<b>וִידַעְתֶּם כִּי אֲנִי ד' בְּפִתְחִי אֶת קִבְרוֹתֵיכֶם עַמִּי</b>".

<b>יטהִתְגַּלּוּת הָעוֹלָם הַמְּאֻחָד בְּאֶרֶץ יִשְׂרָאֵלכְּשֶׁהַהִתְגַּלּוּת שֶׁל הָעוֹלָם הַמְּפֹרָד מִתְגַּבֶּרֶת עַל הַהִתְגַּלּוּת הָעֶלְיוֹנָה שֶׁל הָעוֹלָם הַמְּאֻחָד, הַחָמְרִיּוּת מִתְגַּבֶּרֶת עַל הָרוּחָנִיּוּת, וְהַתַּאֲווֹת הַגּוּפָנִיּוֹת עוֹמְדוֹת הֵן אָז בַּשּׁוּרָה הָרִאשׁוֹנָה שֶׁל תָּכְנִית הַחַיִּים, וַאֲפֵלַת הָעוֹלָם רַבָּה הִיא</b> – כאשר מגיעה תקופה בה ישנה התגברות של העולם המפורד, אזי השאיפות והמטרות של האדם מתמקדות בצרכים הפיזיים והאנוכיות; <b>וּכְשֶׁהַהַשְׁקָפָה שֶׁל הָעוֹלָם הָאַחְדּוּתִי מִתְגַּבֶּרֶת, אָז הַתְּשׁוּקוֹת הָרוּחָנִיּוֹת וְכָל הַשְּׁאִיפוֹת הָעֲדִינוֹת מִתְגַּבְּרוֹת, וְהָעוֹלָם הוֹלֵךְ הָלוֹךְ וְאוֹר</b> – לעומת זאת כאשר שולטת הגישה המאוחדת שרואה את הטוב שבכל המציאות, עולם הערכים והשאיפות של האדם עולים; 'אוירא דארץ ישראל הוא המחכים' (על פי בבא בתרא קנח, ב) , הנותן הארה בנשמה להשכיל את היסוד של העולם המאוחד. בארץ ישראל יונקים מאור החכמה הישראלית, ממהות החיים הרוחניים המיוחדים לישראל, מהשקפת העולם והחיים הישראליים, שהיא ביסודה ההתגברות של העולם המאוחד על העולם המפורד. וזהו היסוד של ביטול עבודה זרה וכל שאיפותיה וסעיפיה. בארץ העמים הטמאה אי אפשר להשקפת העולם המאוחד להגלות, והעולם המפורד שולט בחזקה, והשקפתו הפרטית והמפורדה, המחולקה ומנוכרה, היא הרודה בכל מערכי החיים, ועם כל ההתאמצות לנשום נשימה ישראלית ולהשכיל אל הסוד של העולם האחדותי, אויר ארץ העמים מעכב. על כן מלאה היא האדמה הטמאה שבחוץ לארץ מסרחון עבודה זרה, "וישראל שבחוץ לארץ עובדי עבודה זרה בטהרה הם" (עבודה זרה ח, א). ואין דרך להנצל מחרפת עבודה זרה כי אם בכינוסן של ישראל לארץ ישראל, "לתת לכם את ארץ כנען להיות לכם לאלהים" (ויקרא כה, לח). מסוגלת היא ארעא דחשוכא לפלפול הפרטים, הבא מתוך הפרוד, אבל חכמת האורה רק בארץ האור נמצאת, "אין תורה כתורת ארץ ישראל" (בראשית רבה פ"א).<b>הַמְּפֹרָד</b>
– המחולק; <b>תָּכְנִית</b> – מסגרת; <b>הָלוֹךְ וָאוֹר</b> – ומתקדם; <b>וְהַמְּפוֹרָדֶה</b> – והמפורדת; <b>וּמְנֻכָּרָה</b> – וזרה; <b>הָרוֹדָה</b> – השולטת; <b>אַרְעָא דְחֲשׁוּכָא</b> – ארץ האפלה.
<b>כְּשֶׁהַהִתְגַּלּוּת שֶׁל הָעוֹלָם הַמְּפוֹרָד מִתְגַּבֶּרֶת עַל הַהִתְגַּלּוּת הָעֶלְיוֹנָה שֶׁל הָעוֹלָם הַמְּאֻחָד, הַחָמְרִיּוּת מִתְגַּבֶּרֶת עַל הָרוּחָנִיּוּת, וְהַתַּאֲווֹת הַגּוּפָנִיּוֹת עוֹמְדוֹת הֵן אָז בַּשּׁוּרָה הָרִאשׁוֹנָה שֶׁל תָּכְנִית הַחַיִּים, וַאֲפֵלַת הָעוֹלָם רַבָּה הִיא</b> – כשהשקפת העולם השלטת היא זו שרואה סתירה בין עולם הרוח לעולם החומר (ולא זו שרואה אחדות ביניהם), מתגבר באופן טבעי הצד החומרי האפל, כי האדם בדרך כלל בוחר להתרכז רק במה שקרוב, מוחשי וראשוני – ואלו הם צרכי החיים הפיזיים. <b>וּכְשֶׁהַהַשְׁקָפָה שֶׁל הָעוֹלָם הָאֲחִידוּתִי מִתְגַּבֶּרֶת, אָז הַתְּשׁוּקוֹת הָרוּחָנִיּוֹת וְכָל הַשְּׁאִיפוֹת הָעֲדִינוֹת מִתְגַּבְּרוֹת, וְהָעוֹלָם הוֹלֵךְ הָלוֹךְ וָאוֹר</b> – לעומת זאת שמתרגל האדם לפתח מבט מקיף על החיים הוא מודע לכלל כוחות הנפש – הן לצדדים הנעלים והן לצרכי החיים הבסיסיים יותר. במצב זה, האדם באופן טבעי מתאמץ לשלב גם את עולמו הרוחני בחייו הפשוטים והם עולים על מסלול של התקדמות מוסרית וערכית. התלמוד מתבטא ש"<b>אֲוִירָא דְּאֶרֶץ יִשְׂרָאֵל הוּא הַמַּחְכִּים</b>" והכוונה היא שהוא <b>הַנּוֹתֵן הָאָרָה בַּנְּשָׁמָה לְהַשְׂכִּיל אֶת הַיְּסוֹד שֶׁל הָעוֹלָם הַמְּאֻחָד</b> – החיים בארץ ישראל עוזרים לפתח את אותה השקפת עולם אחדותית. <b>בְּאֶרֶץ יִשְׂרָאֵל יוֹנְקִים מֵאוֹר הַחָכְמָה הַיִּשְׂרָאֵלִית, מִמַּהוּת הַחַיִּים הָרוּחָנִיִּים הַמְּיֻחָדִים לְיִשְׂרָאֵל, מֵהַשְׁקָפַת הָעוֹלָם וְהַחַיִּים הַיִּשְׂרָאֵלִיִּים, שֶׁהִיא בְּיִסוֹדָהּ הַהִתְגַּבְּרוּת שֶׁל הָעוֹלָם הַמְּאֻחָד עַל הָעוֹלָם הַמְּפוֹרָד</b> – החיים בארץ ישראל מאפשרים יניקה והכרה מהשקפת העולם המקורית של עם ישראל, שבמהותה היא השאיפה לשלב בין כוחות מנוגדים; <b>וְזֶהוּ הַיְּסוֹד שֶׁל בִּטּוּל עֲבוֹדָה זָרָה וְכָל שְׁאִיפוֹתֶיהָ וּסְעִיפֶיהָ</b> – וזוהי הסיבה של מלחמת החורמה של עם ישראל באלילות – הרואה את העולם כזירת מאבק בין כוחות מנוגדים – בעיקר בארץ ישראל. <b>בְּאֶרֶץ הָעַמִּים הַטְּמֵאָה אִי אֶפְשָׁר לְהַשְׁקָפַת הָעוֹלָם הַמְּאֻחָד לְהִגָּלוֹת, וְהָעוֹלָם הַמְּפוֹרָד שׁוֹלֵט בְּחָזְקָה, וְהַשְׁקָפָתוֹ הַפְּרָטִית וְהַמְּפוֹרָדֶה, הַמְּחֻלֶּקֶת וּמְנֻכֶּרֶת, הִיא הָרוֹדָה בְּכָל מַעַרְכֵי הַחַיִּים</b> – בחוץ לארץ לא ניתן להפנים את תפיסת העולם האחדותית ולכן שולטת שם ביד רמה התפיסה הפירודית; <b>וְעִם כָּל הַהִתְאַמְּצוּת לִנְשׁוֹם נְשִׁימָה יִשְׂרָאֵלִית וּלְהַשְׂכִּיל אֶל הַסּוֹד שֶׁל הָעוֹלָם הָאֲחִידוּתִי, אֲוִיר אֶרֶץ הָעַמִּים מְעַכֵּב</b> – ואפילו מי שמקיים שם חיי תורה ומצוות מתקשה לשמר את תפיסת העולם האחדותית. <b>עַל כֵּן מָלְאָה הִיא הָאֲדָמָה הַטְּמֵאָה שֶׁבְּחוּץ לָאָרֶץ מִסֵּרָחוֹן עֲבוֹדָה זָרָה</b>, וחז"ל מתבטאים ש"<b>יִשְׂרָאֵל שֶׁבְּחוּץ לָאָרֶץ עוֹבְדֵי עֲבוֹדָה זָרָה בְּטָהֳרָה הֵם</b>" – היהודי שחי בחו"ל אמנם לא עוסק בפולחן אלילי אבל מרקם חייו תואם ברמה מסוימת לתרבות האלילית. <b>וְאֵין דֶּרֶךְ לְהִנָּצֵל מֵחֶרְפַּת עֲבוֹדָה זָרָה כִּי אִם בְּכִנּוּסָן שֶׁל יִשְׂרָאֵל לְאֶרֶץ יִשְׂרָאֵל</b> – רק כשישראל יחזרו לארצם המיוחדת תשוב השקפת האחדות ללבבות. על כך נאמר: "<b>לָתֵת לָכֶם אֶת אֶרֶץ כְּנַעַן לִהְיוֹת לָכֶם לֵאלֹהִים</b>" – על ידי השיבה לארץ ישוב ה' להיות לנו לאלוהים, היינו לאחד את כוחות חיינו. לכן <b>מְסֻגֶּלֶת הִיא אַרְעָא דְחֲשׁוּכָא לְפִלְפּוּל הַפְּרָטִים, הַבָּא מִתּוֹךְ הַפֵּרוּד, אֲבָל חָכְמַת הָאוֹרָה רַק בְּאֶרֶץ הָאוֹר נִמְצֵאת</b> – לימוד התורה בחוץ לארץ מגיעה מתוך השקפה המנתקת בין עולם הרוח לעולם החומר, ולכן גם בעיסוק בתורה – יתמקד הלימוד שם באופן טבעי בפלפולי הלכות (המבררים את הצדדים הפרטיים-מעשיים), אולם בארץ ישראל הבירור ההלכתי משתלב עם לימוד האמונה, והרעיונות הרוחניים העומדים ביסוד התורה; כדברי המדרש: "<b>אֵין תּוֹרָה כְּתוֹרַת אֶרֶץ יִשְׂרָאֵל</b>".
 




<b>סֵדֶר גְּהַהַכְלָלָה הָעֶלְיוֹנָה כַּהַהִתְאַחְדוּת הָעֶלְיוֹנָהכָּל מַה שֶּׁהָעוֹלָם הוֹלֵךְ וּמִשְׁתַּלֵּם מִתְאַחֲדִים יוֹתֵר חֲלָקָיו, וְתִכּוּנַת הָאוֹרְגָּנִיּוּת מִתְבַּלֶּטֶת עָלָיו יוֹתֵר. הַהִתְאַחְדוּת הָעֶלְיוֹנָה הִיא הִתְאַחְדוּת שֶׁכָּל הָאָדָם וּרְצוֹנוֹ עִם כָּל הַיְּקוּם, בִּכְלָלָיו וּבִפְרָטָיו. הַהִתְאַחְדוּת עִם הָעִנְיָן הָאֱלֹהִי עוֹשָׂה פְּעֻלָּה זוֹ בְּמִלּוּאָהּ, וְאֵין כָּל פֶּלֶא שֶׁהַצַּדִּיקִים הַדְּבֵקִים בַּד' רְצוֹנָם הוּא פּוֹעֵל בַּהֲוָיָה, וּתְפִלָּתָם עוֹשָׂה פֵּרוֹת. וְכֵן עֲתִידָה לִהְיוֹת כָּל הָאֱנוֹשִׁיּוּת כֻּלָּהּ, כַּמּוּבָן עַל יְדֵי שֶׁתִּתְגַּלֶּה תְּחִלָּה הַסְּגֻלָּה הַבְּכוֹרִית שֶׁל יִשְׂרָאֵל, וְתִתְפַּשֵּׁט עַל כֹּל, 'וְיִמָּלֵא כְבוֹד ד' אֶת כָּל הָאָרֶץ' (עַל פִּי תְהִלִּים עַב, יט), ו"יִשְׂמַח ד' בְּמַעֲשָׂיו" (שָׁם קד, יא).הָאוֹרְגָּנִיּוּת</b> – החיוניות; <b>בַּהֲוָיָה</b> – במציאות; <b>הַסְּגֻלָּה</b> – התכונה; <b>הַבְּכוֹרִית</b> – הראשונית, ובהקשר שלנו: המובחרת.
<b>כָּל מַה שֶּׁהָעוֹלָם הוֹלֵךְ וּמִשְׁתַּלֵּם מִתְאַחֲדִים יוֹתֵר חֲלָקָיו, וְתִכּוּנַת הָאוֹרְגָּנִיּוּת מִתְבַּלֶּטֶת עָלָיו יוֹתֵר</b>
– ככל שההיסטוריה מתקדמת כך נוצרת יותר אחדות והרמוניה בין הכוחות השונים בבריאה ("אורגאניות"). <b>הַהִתְאַחֲדוּת הָעֶלְיוֹנָה הִיא הִתְאַחֲדוּת שֶׁכֹּל הָאָדָם וְרִצּוֹנוֹ עִם כָּל הַיְּקוּם, בִּכְלָלָיו וּבִפְרָטָיו</b> – אחדות זו באה לידי ביטוי במובנים שונים, ברובד הפנימי ביותר אנו מדברים על אחדות בין התודעה והרצון של בעלי החיים, הצומח ואפילו הדומם – עם התודעה והרצון האלוהי המתגלים באדם. <b>הַהִתְאַחֲדוּת עִם הָעִנְיָן הָאֱלֹהִי עוֹשֶׂה פְּעֻלָּה זוֹ בְּמִלּוּאָהּ, וְאֵין כָּל פֶּלֶא שֶׁהַצַּדִּיקִים הַדְּבֵקִים בַּד' רְצוֹנָם הוּא פּוֹעֵל בַּהֲוָיָּה, וּתְפִלָּתָם עוֹשָׂה פֵּרוֹת</b> – צדיקים חיים את אחדות זו כבר בהווה, ולכן על ידי התעלות הרצון בתפילתם משפיעים הם על כל מרחב החיים שהם קשורים אליו. <b>וְכֵן עֲתִידָה לִהְיוֹת כָּל הָאֲנוּשִׁיּוּת כֻּלָּהּ, כַּמּוּבָן עַל יְדֵי שֶׁתִּתְגַּלֶּה תְּחִלָּה הַסְּגֻלָּה הַבְּכוֹרִית שֶׁל יִשְׂרָאֵל, וְתִתְפַּשֵּׁט עַל כֹּל</b> – מדרגה זו תתגלה לעתיד על העולם כולו, ככל שתתברר תכונתו הייחודית של עם ישראל. על כך נאמר: <b>"וְיִמָּלֵא כְבוֹד ד' אֶת כָּל הָאָרֶץ", "וְיִשְׂמַח ד' בְּמַעֲשָׂיו"</b> – שמחת ה' בעולם היא אותו המצב השלם בו יתמלא העולם בתודעת "כבוד ה'", היינו באחדות אורגאנית.

<b>כַּאֲַחְדוּת הָאָדָם וְהָעוֹלָםהעולם</b> מחכה הוא לההתגלות הנפלאה, איך שהאדם והעולם קשורים הם זה לזה, ולפתח על ידי גילוי זה את ההרגשה המאחדת את השנים הללו, על ידי ההופעה שתלך ותתפשט לבאר על ידה את גודל ההפעלה שהראשון פועל על האחרון. והתוכן ילך הלוך ואור, עד שההפרדה הדמיונית, שנקלטה כל כך ברוחנו מצד חושי הבשר הקצרים, בהיותם מנותקים מחושי החיים הרוחניים, תכלה כולה, ובמקומה תבא הקשבת האחדות השלמה, ורוח האדם ברצונו יתגלה בהוד גבורתו הרבה יותר ממה שהתגלה עד כה בפעולותיו הטכניות. והכל תלוי בתשובה, בשכלול הרצון, שאימוצו הוא אחד מתנאיו, ועדנו וקדושתו הוא עיקרו ומהותו, וקישורו עם הדעה היותר עליונה הוא אור חיים, ועומק הופעתו בתכנית האמונה, הבאה מתוך הכרה פנימית נשגבה מאד, הוא מקור אורו, שממנו יוצאות ההשערות הנשגבות, שעל ידן מתיישב העולם הרוחני כולו, עם כל ודאותיו הנפלאות, העומדות מעל לכל הודאיות שבעולם, בגודל עז רעננותן, במעמקי הנשמה היחידית, השואבת את לשד חייה על ידי צירוף הקיבוציות הכללית, שהיא מקבלת את שפעה מיסוד ההויה כולה, שחכמת אלהים שופכת עליה תמיד את רוחה, בחזון ובפועל. צדיקים, חכמים, גבורים, נאים, עשירים ושליטים, לא יתפרדו עוד במהותם, כי אם כולם יחד ימציאו את התמצית העולה מהופעת כולם יחד, על כל הרכוש החיצוני והפנימי שבחיים, שעצם החיים מתהוה מהם ומתעשר ומתמזג על ידם. העז נמצא בכח החיים העליונים, המגלה את כשרונו בתור נצוצות פזורים, בכל בעל כשרון ובכל פלוגה לאומית ומפלגתית, יגלה על ידי אור הרצון בכל כללותו, והכללות תופיע באורה השלם, שכל הפרטים ברב עשרם הם כלולים בה בפועל, ובכל תנועת רוח קלה עולמות מלאים נוצרים ומתפתחים, מחוללים ומולידים ברב תעצומות.ההפעלה – הפעולה; הקצרים – המוגבלים; בהוד – בהדר; שאימוצו – שחיזוקו; ועדנו – עדינותו; נשגבה – מרוממת; ההשערות – החזיונות; עז – חוזק; לשד – מעיין, מקור; שפעה – שפע; ההויה – המציאות; ימציאו – יגלו; מתהוה – נוצר; ומתמזג – ומתאחד; פלוגה – פלג; ברב תעצומות – בעוצמה גדולה.
<b>הָעוֹלָם מְחַכֶּה הוּא לְהִתְגַּלּוּת הַנִּפְלָאָה, אֵיךְ שֶׁהָאָדָם וְהָעוֹלָם קְשׁוּרִים הֵם זֶה לָזֶה</b> – התרבות בשלה למדרגת חיים חדשה שבה יתברר כיצד האדם ושאר ממדי הבריאה מחוברים באופן אורגאני; <b>וּלְפַתֵּחַ עַל יְדֵי גִּלּוּי זֶה אֶת הַהַרְגָּשָׁה הַמְּאַחֶדֶת אֶת הַשְּׁנַיִם הַלָּלוּ, עַל יְדֵי הַהוֹפָעָה שֶׁתֵּלֵךְ וְתִתְפַּשֵּׁט לְבָאֵר עַל יָדָהּ אֶת גֹּדֶל הַהַפְעָלָה שֶׁהָרִאשׁוֹן פּוֹעֵל עַל הָאַחֲרוֹן</b> – הרצון לאחד את המציאות יתחזק ויורגש, וילך ויתברר עד כמה האדם מסוגל להשפיע על הסובב אותו. <b>וְהַתֹּכֶן יֵלֵךְ הָלוֹךְ וָאוֹר, עַד שֶׁהַהַפְרָדָה הַדִּמְיוֹנִית, שֶׁנִּקְלְטָה כָּל כָּךְ בְּרוּחֵנוּ מִצַּד חוּשֵׁי הַבָּשָׂר הַקְּצָרִים, בִּהְיוֹתָם מְנֻתָּקִים מֵחוּשֵׁי הַחַיִּים הָרוּחָנִיִּים, תִּכְלֶה כֻּלָּהּ</b> – האחדות תורגש באופן כה משמעותי עד שהתפיסה הנוכחית, המתעלמת מהממד הרוחני ורואה את המציאות רק דרך החושים המוגבלים (ולכן מדמיינת נתק בין היצורים השונים בבריאה) – תעלם; <b>וּבִמְקוֹמָהּ תָּבֹא הַקְשָׁבַת הָאֲַחְדוּת הַשְּׁלֵמָה, וְרוּחַ הָאָדָם בִּרְצוֹנוֹ יִתְגַּלֶּה בְּהוֹד גְּבוּרָתוֹ הַרְבֵּה יוֹתֵר מִמַּה שֶׁהִתְגַּלָּה עַד כֹּה בִּפְעֻלּוֹתָיו הַטֶּכְנִיּוֹת</b> – גילוי מדהים זה ילמד על כוחו הרוחני של האדם, כוח עמוק ומשמעותי שיאפיל על כישרונותיו המדעיים. אמנם כיצד יגיע העולם למצב זה? – <b>הַכֹּל תָּלוּי בִּתְשׁוּבָה, בִּשְׁכְלוּל הָרָצוֹן, שֶׁאִמּוּצוֹ הוּא אֶחָד מִתְּנָאָיו, וְעָדְנוֹ וּקְדֻשָּׁתוֹ הוּא עִקָּרוֹ וּמַהוּתוֹ, וְקִשּׁוּרוֹ עִם הַדֵּעָה הַיּוֹתֵר עֶלְיוֹנָה הוּא אוֹר חַיִּים, וְעֹמֶק הוֹפָעָתוֹ בְּתָכְנִית הָאֱמוּנָה, הַבָּאָה מִתּוֹךְ הַכָּרָה פְּנִימִית נִשְׂגָּבָה מְאֹד, הוּא מְקוֹר אוֹרוֹ</b>
– ככל שישוב האדם בתשובה, היינו יחזק, יעדן ויקדש את רצונו; יחבר אותו עם התודעה התורנית ויעניק לו מקום במסגרת האמונה מתוך אינטואיציה פנימית, <b>שֶׁמִּמֶּנּוּ</b> – שממדרגה מקורית זו של הרצון <b>יוֹצְאוֹת הַהַשְׁעָרוֹת הַנִּשְׂגָּבוֹת, שֶׁעַל יָדָן מִתְיַשֵּׁב הָעוֹלָם הָרוּחָנִי כֻּלּוֹ, עִם כָּל וַדָּאוּתָיו הַנִּפְלָאוֹת, הָעוֹמְדוֹת מֵעַל לְכָל הוֹדָאוּת שֶׁבָּעוֹלָם, בְּגֹדֶל עֹז רַעֲנָנוּתָן</b> – מגיעות נבואות וחזיונות שמייצבים את העולם הרוחני, ומעניקות חוסן גדול יותר מכל ודאות אנושית, ואלה מכות שורשים <b>בְּמַעֲמַקֵּי הַנְּשָׁמָה הַיְּחִידִית, הַשּׁוֹאֶבֶת אֶת לֵשֶׁד חַיֶּיהָ עַל יְדֵי צֵרוּף הַקִּיבּוּצִיּוּת הַכְּלָלִית, שֶׁהִיא מְקַבֶּלֶת אֶת שִׁפְעָהּ מִיְּסוֹד הַהֲוִיָּה כֻּלָּהּ, שֶׁחָכְמַת אֱלֹהִים שׁוֹפֶכֶת עָלֶיהָ תָּמִיד אֶת רוּחָהּ, בְּחָזוֹן וּבְפֹעַל</b> – בליבו של כל יצור פרטי שיונק מהכלל הקיבוצי, היינו מהמעיין האלוהי שעומד ביסוד המציאות ומחייה את עולם הרוח ועולם המעשה, יתגלו חזיונות ('השערות') נפלאים. החיבור יתגלה ראשית במין האנושי: <b>צַדִּיקִים, חֲכָמִים, גִּבּוֹרִים, נָאִים, עֲשִׁירִים וְשַׁלִּיטִים, לֹא יִתְפָּרְדוּ עוֹד בִּמְהוּתָם, כִּי אִם כֻּלָּם יַחַד יַמְצִיאוּ אֶת הַתַּמְצִית הָעוֹלָה מֵהוֹפָעַת כֻּלָּם יַחַד, עַל כָּל הָרְכוּשׁ הַחִיצוֹנִי וְהַפְּנִימִי שֶׁבַּחַיִּים, שֶׁעֶצֶם הַחַיִּים מִתְהַוֶּה מֵהֶם וּמִתְעַשֵּׁר וּמִתְמַזֵּג עַל יָדָם</b> – אנשי הרוח ואנשי המעשה ישפיעו זה על זה, ותתגלה הרמוניה והופעה חברתית משוכללת ומתוקנת שתתבטא בכל הכישרונות ובכל היצירות המעשיות המעצבות את אופיו של האדם. <b>הָעֹז נִמְצָא בְּכֹחַ הַחַיִּים הָעֶלְיוֹנִים, הַמְּגַלֶּה אֶת כִּשְׁרוֹנוֹ בְּתוֹר נִצְּוֹצוֹת פְּזוּרִים, בְּכָל בַּעַל כִּשָּׁרוֹן וּבְכָל פְּלוּגָּה לְאוּמִּית וּמִפְלַגְתִּית, יְגַלֶּה עַל יְדֵי אוֹר הָרָצוֹן בְּכָל כְּלָלוּתוֹ</b> – הכוח האלוהי העליון שכעת מתגלה בניצוצות מפוזרים בכישרונות, עמים, ותרבויות שונות – יתאחד; <b>וְהַכְּלָלוּת תּוֹפִיעַ בְּאוֹרָהּ הַשָּׁלֵם, שֶׁכָּל הַפְּרָטִים בְּרַב עָשְׁרָם הֵם כְּלוּלִים בָּהּ בְּפֹעַל, וּבְכָל תְּנוּעַת רוּחַ קַלָּה עוֹלָמוֹת מְלֵאִים נוֹצָרִים וּמִתְפַּתְּחִים, מְחוֹלְלִים וּמוֹלִידִים בְּרַב תַּעֲצֻמוֹת</b> – ותופיע מדרגת חיים חדשה שבה כלולים כל הפרטים, ובכל תנועה מכה גלים ויוצרת עולמות חדשים, מגוונים ומלאי עוצמה, המשולבים זה בזה. 
<b>כְּבַאַחְדוּת הַמַּחֲשָׁבָה הָרָצוֹן וְהַמְּצִיאוּת</b>אחדות הרוחניות מאחדת בקרבה אחדות המחשבה והרצון. הרצון מתגלה בתבניתו, רק בשטחו החיצוני הוא אצלנו אופי משונה מהמחשבה והציור השכלי. וההתאחדות הזאת מובילה אותנו לידי האחדות המוחלטה של כל היש, עד שהמציאות הגשמית והרוחנית אינם כי אם ערכים משתנים בלבושיהם. ובאים המחשבה והרצון והמהותיות כולה בחוברת, והתעמקות המחשבה והגדלתה היא בעצמה הגדלת הרצון, והגדלת הרצון היא הגדלת המחשבה, ושניהם הם הגדלת המציאות הממשית, והגדלת המציאות הממשית היא הגדלתם. ונמצא שהתעלות הרצון היא מעשרת את המציאות ומפרה אותה, ככל ההפריות של הפגישות המעשיות. השגת הקניינים והאדרת החיים, הטבת המוסר והאדרת הדעת עומדים בשורה אחת. התפלה באה כאן בתור פעולה מחוללת את המבוקשים, לא רק בתור אחד מהקנינים שהמוסר צריך להם לשכלול יפיו, וההשגה המבוקשת של התפלה היא בעצמה הפעולה האידיאלית של החיים, המאחדת את הרצון עם המחשבה השכלית, ושניהם יחד עם המהותים הממשיים שבעולם החושים. אותם העילויים שבנפש האדם פנימה, וכל מכשיריהם, הנם מתגלים לפנינו על פי האספקלריא המאירה של האחדותיות הגדולה בתור שביבים של המציאות הגדולה בכל תהלוכותיה. וכל הגודל וכל הקוטן הנמדד בערכים הנפשיים, כל התבניות השונות, כל התשוקות וכל משאות הנפש הפרטיות, הנם לנו חזות הכל, כקרני פרוינהופר, למדוד על ידם את השיגובים המוחלטים. כפי ערך מעלתו של האדם ושל הגוי בפנימיותו כן יהיו ערכיו עוברים את גבולי הצמצום ובוקעים ועולים למרומי מרחבי אין סוף, וכן יהיו קביעות דעותיהם לאורים כלליים, ומדותיהם מנצחות להיות באחרית הימים מדות כל אדם וכל יצור. "וידע כל פעול כי אתה פעלתו ויבין כל יצור כי אתה יצרתו, ויאמר כל אשר נשמה באפו ד' אלהי ישראל מלך ומלכותו בכל משלה" (מתוך תפילת ראש השנה).<b>בְּתַבְנִיתוֹ</b> – במסגרתו; <b>וְהַמַּהוּתִיּוֹת</b> – והמהות העצמית; <b>בְּחֻבֶּרֶת</b> – יחדיו; <b>וְהַאֲדֶרֶת</b> – והעצמת; <b>מְחוֹלֶלֶת</b> – יוצרת; <b>הַמַּהוּתִים</b> – הבקשות המהותיות;<b> הָעִלּוּיִים</b> – ההתרוממויות; <b>הָאַסְפַּקְלַרְיָא</b> – המראה; <b>שְׁבִיבִים</b> – רסיסים; <b>תַּהֲלוּכוֹתֶיהָ</b> – דרכיה, הסתעפויותיה; <b>מַשְׂאוֹת</b> – שאיפות, תקוות; <b>כְּקַרְנֵי פְרוֹיְנְהוֹפֶר</b> – תדרי קרינה הנפלטים מחומר (על שם הפיסיקאי הגרמני יוזף פרוינהופר); <b>הַשִּׂגּוּבִים</b> – הרעיונות העליונים; <b>הַגּוֹי</b> – האומה.
<b>אחדות הרוחניות מאחדת בקרבה אחדות המחשבה והרצון</b> – התפיסה הרוחנית מבינה שקיימת אחדות בין השכל לבין הרצון; היינו <b>הָרָצוֹן מִתְגַּלֶּה בְּתַבְנִיתוֹ, רַק בְּשִׁטְחוֹ הַחִיצוֹנִי הוּא אֶצְלֵנוּ אֹפִי מְשֻׁנֶּה מֵהַמַּחֲשָׁבָה וְהַצִּיּוּר הַשִּׂכְלִי</b> – כשהרצון מתגלה במסגרתו הראשונית, נדמה הוא לעיתים כלפי חוץ כסותר את האמת השכלית; אמנם, ככל שהאדם מתבגר יותר הוא מזהה שרצונו העמוק הוא לעשות את האמת והיושר. <b>וְהַהִתְאַחֲדוּת הַזֹּאת מוֹבִילָה אוֹתָנוּ לִידֵי הָאַחְדוּת הַמֻּחְלֶטֶת שֶׁל כָּל הַיֵּשׁ, עַד שֶׁהַמְּצִיאוּת הַגַּשְׁמִית וְהָרוּחָנִית אֵינָם כִּי אִם עֲרָכִים מִשְׁתַּנִּים בִּלְבוּשֵׁיהֶם</b> – רעיון זה יכול לשמש לנו כבניין אב למציאות כולה: למרות שהממד הגשמי נדמה בהתחלה כמפורד מהממד הרוחני, אט אט מתברר שהעולם הפיזי והעולם הרוחני הם למעשה שני זרועות של עניין אחד. <b>וּבָאִים הַמַּחֲשָׁבָה וְהָרָצוֹן וְהַמַּהוּתִיּוֹת כֻּלָּהּ בְּחֻבֶּרֶת</b> – אנו מגיעים למצב בו האמת השכלית והרצון – ובעומק העניין מהות העולם כול – מופיעים כאחדות אחת; <b>וְהִתְעַמְּקוּת הַמַּחֲשָׁבָה וְהַגְדָּלָתָהּ הִיא בְּעַצְמָהּ הַגְדָּלַת הָרָצוֹן, וְהַגְדָּלַת הָרָצוֹן הִיא הַגְדָּלַת הַמַּחֲשָׁבָה, וּשְׁנֵיהֶם הֵם הַגְדָּלַת הַמְּצִיאוּת הַמַּמָּשִׁית, וְהַגְדָּלַת הַמְּצִיאוּת הַמַּמָּשִׁית הִיא הַגְדָּלָתָם</b>– ככל שיעמיק האדם בבירור השכלי כך יתעצם רצונו הטוב, וככל שיחזק את רצונו כך תתברר האמת לו יותר; והחיבור בין שניהם יחד מעצים את המציאות כולה, והיא מעצימה אותם. <b>וְנִמְצָא שֶׁהִתְעַלּוּת הָרָצוֹן הִיא מַעֲשֶׁרֶת אֶת הַמְּצִיאוּת וּמַפְרָה אוֹתָהּ, כְּכָל הַהַפְרָיוֹת שֶׁל הַפְּגִישׁוֹת הַמַּעֲשִׂיּוֹת</b> – כשם ששני כוחות שנפגשים זה עם זה יוצרים הפרייה הדדית, כך המפגש בין רצון האדם לבין המציאות האלוהית – מפרה את שניהם (על ידי לימוד תורה ותפילה משתנה רצון האדם ומתקדש וממילא גם החיים עצמם מקבלים צורה מוצלחת יותר). דוגמה לדבר היא ש<b>הַשָּׂגַת הַקִּנְיָנִים וְהַאֲדֶרֶת הַחַיִּים, הֵטֶבֶת הַמּוּסָר וְהַאֲדֶרֶת הַדַּעַת עוֹמְדִים בְּשׁוּרָה אַחַת</b> – ישנו קשר בין חשיבה נכונה וסדר יום מוסרי לבין הצלחה ממשית בחיים. מכאן גם נבין את פעולת התפילה: <b>הַתְּפִלָּה בָּאָה כָּאן בְּתוֹר פְּעֻלָּה מְחוֹלֶלֶת אֶת הַמְּבֻקָּשִׁים, לֹא רַק בְּתוֹר אֶחָד מֵהַקִּנְיָנִים שֶׁהַמּוּסָר צָרִיךְ לָהֶם לִשְׁכְלוּל יָפְיוֹ</b> אלא <b>הַהַשָּׂגָה הַמְּבֻקֶּשֶׁת שֶׁל הַתְּפִלָּה הִיא בְּעַצְמָהּ הַפְּעֻלָּה הָאִידֵאָלִית שֶׁל הַחַיִּים, הַמְּאַחֶדֶת אֶת הָרָצוֹן עִם הַמַּחֲשָׁבָה הַשִּׂכְלִית, וּשְׁנֵיהֶם יַחַד עִם הַמַּהֻתִּים הַמַּמָּשִׁיִּים שֶׁבְּעוֹלָם הַחֻוּשִׁים</b> – התפילה נועדה כדי להגשים את רצונותינו, אולם לא רק מפני שלהתפלל לפני אלוהים זוהי פעולה מוסרית יפה, אלא בכך שאדם מרומם את רצונו בידי התפילה הוא נהיה דבק יותר באמת, ומתוך כך מצבו המוסרי משתנה, ושאיפותיו המהותיות בחיים הממשיים מתמלאות. <b>אוֹתָם הָעִלּוּיִים שֶׁבְּנֶפֶשׁ הָאָדָם פְּנִימָה, וְכָל מַכְשִׁירֵיהֶם, הֵנָּם מִתְגַּלִּים לְפָנֵינוּ עַל פִּי הָאַסְפַּקְלַרְיָא הַמְּאִירָה שֶׁל הָאַחְדוּתִיּוֹת הַגְּדוֹלָה בְּתוֹר שְׁבִיבִים שֶׁל הַמְּצִיאוּת הַגְּדוֹלָה בְּכָל תַּהֲלוּכוֹתֶיהָ</b> – על פי זה, כל התקדמות פנימית של האדם (באחדות השכל והרצון) היא השתקפות של האחדות הגדולה ביקום שרסיסיה ניכרים בעילוי של הנפש האנושית. <b>וְכָל הַגֹּדֶל וְכָל הַקֹּטֶן הַנִּמְדָּד בְּעֵרָכִים הַנַּפְשִׁיִּים, כָּל הַתַּבְנִיּוֹת הַשּׁוֹנוֹת, כָּל הַתְּשׁוּקוֹת וְכָל מַשְּׂאוֹת הַנֶּפֶשׁ הַפַּרְטִיּוֹת, הֵנָּם לָנוּ חָזוּת הַכֹּל, כְּקַרְנֵי פְרוֹיְנְהוֹפֶר, לִמְדֹּד עַל יָדָם אֶת הַשִּׂגּוּבִים הַמֻּחְלָטִּים</b> – כדוגמת "קרני פרוינהופר" שמודדים את פליטת החום ממקור אנרגיה שהוא המקור להם (והוא עצמו אינו ניתן למדידה) – כך כל תשוקה, שאיפה ומאמץ אנושי מלמדים אותנו על עקרונות רוחניים שורשיים, שכליים ואינסופיים, העומדים ביסודם. <b>כְּפִי עֵרֶךְ מַעֲלָתוֹ שֶׁל הָאָדָם וְשֶׁל הַגּוֹי בִּפְנִימִיּוּתוֹ כֵּן יִהְיוּ עֲרָכָיו עוֹבְרִים אֶת גְּבוּלֵי הַצִּמְצוּם וּבוֹקְעִים וְעוֹלִים לִמְרוֹמֵי מֶרְחֲבֵי אֵין סוֹף</b> – ככל שהאדם והאומה יהיו נאמנים לעולמם הפנימי, כך יתחברו יותר אל הערכים הנצחיים העומדים ביסוד המציאות; <b>וְכֵן יִהְיוּ קְבִיעֻת דֵּעוֹתֵיהֶם לְאוֹרִים כְּלָלִיִּים, וּמִדּוֹתֵיהֶם מְנַצְּחוֹת לִהְיוֹת בְּאַחֲרִית הַיָּמִים מִדּוֹת כָּל אָדָם וְכָל יְצוּר</b> – וכך גם מחשבותיהם ואישיותם יהיו השראה לכל אדם ולכל יצור באחרית הימים; כדברי התפילה: "<b>וְיֵדַע כָּל פָּעוּל כִּי אַתָּה פְעַלְתּוֹ וְיָבִין כָּל יְצוּר כִּי אַתָּה יְצַרְתּוֹ, וְיֹאמַר כֹּל אֲשֶׁר נְשָׁמָה בְאַפּוֹ ד' אֱלֹהֵי יִשְׂרָאֵל מֶלֶךְ וּמַלְכוּתוֹ בַּכֹּל מָשָׁלָה</b>" – התגלות רצון ה' בישראל תופיע והעמים כולם יכירו בגדולה זו וירצו להתמלא מאורם.

<b>כְּגִהַתְאַגְּדוּת הַכְּלָלִית</b>
המחשבה הרזית היא עוסקת תמיד בשרשי העניינים, שהיא פוגשת את ממשיותם בעולם המוגבל, וכך היא הולכת לבקש את השרשים ברומי העולמים, והיא מוצאת אותם בתמימות סידורם, עד שאפס כל קוטן, כי כל פגישה נערכת היא על פי אותו הגודל המתגלה על ידה. ולא בהתגלות לבד הדברים אמורים, ביחש השכל וההכרה, כי אם במציאות ובקיום, בפעולה ובהתהוות. נקודה אחת ומצבה מודיעה מלא עולמים, דוגמת הקוים והנקודות האספקלריותים שבתכונה ביחש להטבע השמימי. והרשימה הפעלית היא מתכפלת גם כן לפי אותו הערך של הרשימה המדעית. ועם זה הדבר מושג, שכל עודף במדרגה שברשימה המוקטנה, כלומר כל יתרון פעולה, הארת חיים, הטבת מוסר, הגדלת שכל, שהננו פוגשים, אגוד הוא בדוגמתו באותו התוכן הדרגאי שברומו. ובזה יהיו גם ההשגות השכליות היותר מאירות נערכות מצד עצמן רק בצורה זעירא, ולגבי אותם הרשמים הנגרמים שלהן בצורה אמיתית. "כל השונה הקב"ה יושב ושונה כנגדו" (תנא אליהו רבה יח). מובן הדבר, שהערכים נתפשים תחילה במערכי הלב, ובחדרי הרוח, ואחר כך בספירות הנשמתיות הפרטיות, ואחר כך בגורמים שעל ידי הכלל ושעל הכלל כולו, ואחר כך במלא עולמים, בהבנת ההתאגדות הכללית של מלא כל. וכן הולכים הדברים ומתאדרים. ברכתם ושמחתם מתברכת. ופרי תנובתם מתעלה. וכל ניד שפתים וכל זעזוע חיים עושה פירות ופירי פירות.הרזית – הסודית; <b>בְּרוֹמֵי</b> – במרומי; <b>בִּתְמִימוּת</b> – בשלמות; <b>שֶׁאָפֵס</b> – כלה, נגמר; <b>וּבְהִתְהַוּוּת</b> – וביצירה; <b>מְלֹא</b> – אינסוף; <b>הָאַסְפַּקְלַרְיוֹתִים</b> – שמשקפים (אספקלריה זו מראה ביוונית); <b>שֶׁבַּתְּכוּנָה</b> – שבמדע האסטרונמיה; <b>הַפְּעָלִית</b> – המעשית; <b>עֹדֶף</b> – תוספת; <b>הַמֻּקְטֶנֶּת</b> – המוקטנת; <b>אָגוּד</b> – מחובר, כרוך; <b>הַדַּרְגָּאִי שֶׁבְּרוּמוֹ</b> – במדרגה המרוממת; <b>זְעֵירָא</b> – קטנה; <b>בְּסְפִירוֹת</b> – במדרגות הרוחניות; <b>וּמִתְאַדָּרִים</b>
– ומתעצמים; <b>נִיד שְׂפָתַיִם</b> – תנועת שפתיים, דיבור.
<b>הַמַּחֲשָׁבָה הָרָזִית הִיא עוֹסֶקֶת תָּמִיד בְּשָׁרְשֵׁי הָעִנְיָנִים, שֶׁהִיא פּוֹגֶשֶׁת אֶת מַמָּשִׁיּוּתָם בָּעוֹלָם הַמֻּגְבָּל</b> – השקפת העולם של חכמת הנסתר חודרת אל סוד המציאות, אל השורש הרוחני העומד מאחורי כל תופעה ממשית; <b>וְכָךְ הִיא הוֹלֶכֶת לְבַקֵּשׁ אֶת הַשָּׁרָשִׁים בְּרוּמֵי הָעוֹלָמִים, וְהִיא מוֹצֵאת אוֹתָם בִּתְמִימוּת סִדּוּרָם</b> – כשהמחשבה חודרת אל היסודות העליונים של העולם היא מוצאת רצון אלוהי המחולל הרמוניה וסדר בין כוחות שונים; <b>עַד שֶׁאֶפֶס כָּל קֹטֶן, כִּי כָּל פְּגִישָׁה נֶעֱרֶכֶת הִיא עַל פִּי אוֹתוֹ הַגֹּדֶל הַמִּתְגַּלֶּה עַל יָדָהּ</b> – האדם המעמיק חי חיים אין סופיים, אין דבר במציאות שנתפס בעיניו כקטן ושאיננו נקשר לכוח רוחני נשגב. <b>וְלֹא בְּהִתְגַּלּוּת לְבַד הַדְּבָרִים אֲמוּרִים, בְּיַחַס הַשֵּׂכֶל וְהַהַכָּרָה, כִּי אִם בִּמְצִיאוּת וּבְקִיּוּם, בִּפְעֻלָּה וּבְהִתְהַוּוּת</b> – השקפת עולם מעמיקה זו איננה נותרת רק כתובנה מופשטת אלא מחוללת חיים מלאי עוצמה ומשמעות, שכן כל מחשבה דיבור ומעשה מתמלאים בגודל. <b>נְקֻדָּה אַחַת וּמַצָּבָהּ מוֹדִיעָה מְלֹא עוֹלָמִים, דֻּגְמַת הַקַּוִּים וְהַנְּקֻדּוֹת הָאַסְפַּקְלַרְיָתִיִּים שֶׁבַּתְּכוּנָה בְּיַחַס לַטֶּבַע הַשְּׁמֵימִי</b> – כדוגמת רישומים אסטרונומיים מוגבלים, שהם הניסיון שלנו לשקף את המציאות הפיסקלית האינסופית של היקום, כך  המקובלים מלמדים שאפילו נקודה בודדה בעולם הרוחני מסמנת עולמות אין סופיים; <b>וְהָרְשִׁימָה הַפְּעָלִית הִיא מִתְכַּפֶּלֶת גַּם כֵּן לְפִי אוֹתוֹ הָעֵרֶךְ שֶׁל הָרְשִׁימָה הַמַּדָּעִית</b> – ככל ששכלו (מדעו) של האדם מותיר בו רושם ומסביר לו את משמעות מעשיו – כך גם הרושם של פעולותיו המעשיות מתעצם. <b>וְעִם זֶה הַדָּבָר מוּשָׂג, שֶׁכָּל עוֹדֵף בְּמַדְרֵגָה שֶׁבָּרְשִׁימָה הַמֻּקְטֶנֶת, כְּלוֹמַר כָּל יִתְרוֹן פְּעֻלָּה, הָאַרַת חַיִּים, הֵיטֵב מוּסָר, הַגְדֶּלֶת שֵׂכֶל, שֶׁהַנֶּנּוּ פּוֹגְשִׁים, אָגוּד הוּא בְּדֻגְמָתוֹ בְּאוֹתוֹ הַתֹּכֶן הַדַּרְגָּאִי שֶׁבְּרוּמוֹ</b> – וממילא כל תוספת במדרגת חיינו בעלת הרושם הקטן – היינו כל פעולה חיובית, הטבה מוסרית ולימוד תורני בעולמנו הנמוך – גוררת שינוי עצום במדרגה הרוחנית המרוממת שמקבילה לה. <b>וּבָזֶה יִהְיוּ גַּם הַהַשָּׂגוֹת הַשִּׂכְלִיּוֹת הַיּוֹתֵר מְאִירוֹת נֶעֱרָכוֹת מִצַּד עַצְמָן רַק בְּצוּרָה זְעֵירָא, וּלְגַבֵּי אוֹתָם הָרְשָׁמִים הַנִּגְרָמִים שֶׁלָּהֶן בְּצוּרָה אֲמִתִּית</b> – ולכן גם מובן שכל התובנות היותר גדולות שאנו משיגים בשכלנו קטנות הן לעומת הרושם שמהדהדות הן בעולמו של הקב"ה, ועל כך נאמר:  <b>"כָּל הַשּׁוֹנֶה הַקָּבָּ"ה יוֹשֵׁב וְשׁוֹנֶה כְּנֶגְדּוֹ"</b> – לימודנו מכה גלים בעולם האלוהי. כיצד מעשה טוב בעולמנו פועל על שורשי הכוחות הרוחניים? יש לכך סדר מדוקדק: <b>מֻובָן הַדָּבָר, שֶׁהָעֲרָכִים נִתְפָּשִׂים תְּחִלָּה בְּמַעֲרְכֵי הַלֵּב, וּבְחַדְרֵי הָרוּחַ, וְאַחַר כָּךְ בַּסְּפִירוֹת הַנִּשְׁמָתִיּוֹת הַפְּרָטִיּוֹת, וְאַחַר כָּךְ בַּגּוֹרְמִים שֶׁעַל יְדֵי הַכְּלָל וְשֶׁעַל הַכְּלָל כֻּלּוֹ, וְאַחַר כָּךְ בִּמְלֹא עוֹלָמִים, בְּהֲבָנַת הַהִתְאַגְּדוּת הַכְּלָלִית שֶׁל מְלֹא כֹל</b> – המעשה הטוב משנה את רצונו של האדם, בעקבות כך גם שאיפותיו מתעדנות, הדבר יוצר גם חיבור עמוק יותר למדרגת ('ספירת') נשמתו; פעולה זו גורמת שינוי לטובה בכל הציבור הקשור אליו ובעם כולו; הפעולה על העם משליכה על המציאות בכללותה, ועל יחסה לרצון האלוהי המפעם בה. <b>וְכֵן הוֹלְכִים הַדְּבָרִים וּמִתְאַדָּרִים. בִּרְכָתָם וְשִׂמְחָתָם מִתְבָּרֶכֶת. וּפְרִי תְּנוּבָתָם מִתְעַלֶּה. וְכָל נִיד שְׂפָתַיִם וְכָל זַעֲזוּעַ חַיִּים עוֹשֶׂה פֵּרוֹת וּפִירֵי פֵרוֹת</b> – וכך הולך התהליך ומתעצם, השפעתו גוברת, ובכל דיבור ומעשה משנה הוא את העולם לטובה.

<b>כְּדִמְרְכָּזִיּוּת הָאָדָם בַּהֲוָיָה</b>כמה אמת ושירה מופיעה לפנינו בחזיון של מרכזיות נשמת האדם, ביחש ההויה כולה. אין החזיון הזה נופל לרגלי ההתגלות של הציור הקוסמי הרחב והבלתי תכליתי של עולמיות הכוכבים, של היצירה המתמדת של הערפלים, אדרבא מתגדלת היא שירה זו ומתאדרת על ידי הנצח והגודל. בכל מקום ששם בא אור החיים לידי התגלות הכרה, והתגלמות של הדר מוסר ושאיפות עדינות, הרי המרכז נגלה. האחדות של האדם הרוחני מקיפה היא אותו בכל גילוייו בכל העולמים, כאחדותו של כח המושך בכל הגרמים. לשוא חושבים בעלי חוג הבטה קצרים, שאחרי החידוש של הציור הקוסמי בטלה מרכזיותו של רוח האדם, וחפצים הם לומר, שבשביל כך ערך הדת נגרע. אף על פי שאיתנה היא הדת גם בלב אלה אשר מעולם לא נתקבלה לרוחם המרכזיות של האדם, כהרמב"ם וסייעתו, אם כן הטענה בטלה היא מעיקרה. אבל גם בעומק הרעיון המסתורי, שהוא מוצא מקום חשוב חיי הדת ביחוד בדורות האחרונים בהתפשטות יתרה, גם שם לא נפגע דבר, כי אם נתאדר המחזה. האחריות המוסרית מתגדלת לפי שילוב הויה כזה, וזהו גם כן יתרון מרץ לרוחו של אדם בהשתלמו. מובן הדבר, שלצורך ציור של גודל נורא לגבי האחריות המוסרית צריך עומק והארה צלולה לתוכן המוסר, כדי שלא יתמסמס הרוח מיתרון פחדנות, ולא יוכל להיות חמש באותה האביריות, הדרושה לאדם פועל בחיים. הננו תופסים את ציור גדולתו של האדם, ציור המרכז את ההויה אל הוית האדם, אל גדלו האיכותי ואל שאיפת רצונו, האמיץ והקדוש. הגויה וכחותיה הנם התמצית הארצית כולה, והרוח וכחותיו הנם התמצית השמימית כולה. האמת לאמתה זורחת היא, האמת הנסתרת הגלויה לכל עיני נשמה בהירה. ההתעלות של הגוף ושל הרוח היא התעלות חלק מרכזי, שעל ידי עילויו מתעלה כל הסובב אותו, <b>הַמַּעֲלִילוֹ</b>, ושופע ומשפיע תמיד על הויתו. הרוממות הזאת צריכה להיות מובנת במובן חפשי מאד מכל דמיון תועה, אז תהיה למקור גבורת הרוח, ואושר האדם בכל צביוניו.ההויה – המציאות; <b>הַקּוֹסְמִי</b> – היקומי; <b>עוֹלָמִיּוּת</b> – עולמות; <b>וּמִתְאַדֶּרֶת</b> – ומתעצמת; כח המושך – כוח המשיכה; <b>הַגְּרָמִים</b> – העצמים; בעלי חוג הבטה קצרים – בעלי המבט הקצר, השטחי; <b>בְּהִתְפַּשְּׁטוּת</b> – בהתרחבות; <b>צְלוּלָה</b> – טהורה; <b>הָאֲבִירוּת</b> – החוסן הנפשי; <b>הַגְּוִיָּה</b> – הגוף; <b>הַמַּעֲלִילוֹ</b> – המשפיע עליו; תועה
– משוטט; <b>צִבְיוֹנָיו</b> – הופעותיו.
<b>כַּמָּה אֱמֶת וְשִׁירָה מוֹפִיעָה לְפָנֵינוּ בְּחִזָּיוֹן שֶׁל מֶרְכָּזִיּוּת נִשְׁמַת הָאָדָם, בְּיַחַס הַהֲוָיָה כֻּלָּהּ</b> – התפיסה המכירה במרכזיות האדם במציאות – ממלאה את הלב בריאליה וברוממות רוח. <b>אֵין הַחִזָּיוֹן הַזֶּה נוֹפֵל לְרַגְלֵי הַהִתְגַּלּוּת שֶׁל הַצִּיּוּר הַקּוֹסְמִי הָרָחָב וְהַבִּלְתִּי תַּכְלִיתִי שֶׁל עוֹלָמִיּוּת הַכּוֹכָבִים, שֶׁל הַיְּצִירָה הַמִּתְמַדֶּת שֶׁל הָעֲרָפֶלִּים, אַדְּרַבָּא מִתְגַּדֶּלֶת הִיא שִׁירָה זוֹ וּמִתְאַדֶּרֶת עַל יְדֵי הַנֶּצַח וְהַגֹּדֶל</b> – ההכרה בגודלו האינסופי של היקום אינה ממעיטה את חשיבות האדם אלא אדרבה – מעצימה אותו; מדוע? <b>בְּכָל מָקוֹם שֶׁשָּׁם בָּא אוֹר הַחַיִּים לִידֵי הִתְגַּלּוּת הַכָּרָה, וְהִתְגַּלְּמוּת שֶׁל הֶדֶר מוּסָר וּשְׁאִיפוֹת עֲדִינוֹת, הֲרֵי הַמֶּרְכָּז נִגְלֶה</b> – בעת שמבינים שמאחורי כל התופעות בעולם עומד כוח מוסרי-ערכי, הרי האדם – בעל הבחירה והמוסר – הוא המקדם את המציאות, ובמובן זה הוא מרכז ההוויה. <b>הָאַחְדוּת שֶׁל הָאָדָם הָרוּחָנִי מַקִּיפָה הִיא אוֹתוֹ בְּכָל גִּלּוּיָו בְּכָל הָעוֹלָמִים, כְּאַחְדוּתוֹ שֶׁל כֹּחַ הַמּוֹשֵׁךְ בְּכָל הַגְּרָמִים</b> – השפעתו של האדם חודרת את כל המרחב הרוחני של המציאות, בדומה לכוח המשיכה הפועל על כלל העצמים שבמרחב. <b>לַשָּׁוְא חוֹשְׁבִים בַּעֲלֵי חוֹג הַבָּטָה קְצָרִים, שֶׁאַחֲרֵי הַחִדּוּשׁ שֶׁל הַצִּיּוּר הַקּוֹסְמִי בָּטְלָה מֶרְכָּזִיּוּתוֹ שֶׁל רוּחַ הָאָדָם, וְחֲפֵצִים הֵם לוֹמַר, שֶׁבִּשְׁבִיל כָּךְ עֵרֶךְ הַדָּת נִגְרַע</b> – בעלי המבט השטחי מתיימרים לחשוב שמכיוון שהמדע המודרני מודע יותר למרחב האינסופי של היקום – הרי אין חשיבות לאדם ולעולמו הערכי-דתי; <b>אַף עַל פִּי שֶׁאֵיתָנָה הִיא הַדָּת גַּם בְּלֵב אֵלֶּה אֲשֶׁר מֵעוֹלָם לֹא נִתְקַבְּלָה לְרוּחָם הַמֶּרְכָּזִיּוּת שֶׁל הָאָדָם, כְּהָרַמְבַּ"ם וְסִיַּעְתּוֹ, אִם כֵּן הַטַּעֲנָה בְּטֵלָה הִיא מֵעִיקָּרָהּ</b> – אמנם לשיטת הרמב"ם, שמעולם לא ייחס חשיבות גדולה למרכזיות האדם בבריאה, בכל מקרה אין אמונת ישראל תלויה בכך; <b>אֲבָל גַּם בְּעֹמֶק הָרַעְיוֹן הַמִּסְתּוֹרִי, שֶׁהוּא מוֹצֵא מָקוֹם חָשׁוּב חַיֵּי הַדָּת בְּיִחוּד בַּדּוֹרוֹת הָאַחֲרוֹנִים בְּהִתְפַּשְּׁטוּת יְתֵרָה, גַּם שָׁם לֹא נִפְגַּע דָּבָר, כִּי אִם נִתְאָדֵר הַמַּחֲזֶה</b> – אולם גם על פי חכמת הקבלה, שהתפשטה בישראל בדורות האחרונים, שטענה שהאדם הוא אכן מרכז המציאות, אין ההכרה בגודל היקום מקטינה את חשיבות מוסרו ודתו של האדם אלא אדרבה – מעצימה אותם. <b>הָאַחֲרָיוּת הַמּוּסָרִית מִתְגַּדֶּלֶת לְפִי שִׁלּוּב הֲוָיָה כָּזֶה, וְזֶהוּ גַּם כֵּן יִתְרוֹן מֵרֶץ לְרוּחוֹ שֶׁל אָדָם בְּהִשְׁתַּלְּמוֹ</b> – דווקא ההבנה בגודלה ובמורכבותה של המציאות מעניקה משנה מרץ להשתלמותו המוסרית של האדם, מכיוון שכעת מובן עוד יותר מהי האחריות המוטלת על כתפיו. <b>מוּבָן הַדָּבָר, שֶׁלְּצֹרֶךְ צִיּוּר שֶׁל גֹּדֶל נוֹרָא לְגַבֵּי הָאַחֲרָיוּת הַמּוּסָרִית צָרִיךְ עֹמֶק וְהָאֲרָה צְלוּלָה לְתֹכֶן הַמּוּסָר, כְּדֵי שֶׁלֹּא יִתְמַסְמֵס הָרוּחַ מִיִּתְרוֹן פַּחְדָנוּת, וְלֹא יוּכַל לִהְיוֹת חֹמֶשׁ בְּאוֹתָהּ הָאֲבִירוּת, הַדְּרוּשָׁה לְאָדָם פּוֹעֵל בַּחַיִּים</b> – כמובן שיש להיזהר מהקיצוניות ההפוכה: מהמצב שבו הבנת המשמעות הגדולה של הבחירה החופשית תגרום לאדם להימנע מכל מעשה שמא יפגע בעולם כולו. האדם צריך לחיות בזרימה נפשית בריאה אך מתוך מודעות לגודל מעשיו. <b>הִנְּנוּ תּוֹפְסִים אֶת צִיּוּר גְּדֻלָּתוֹ שֶׁל הָאָדָם, צִיּוּר הַמְּמַרְכֵּז אֶת הַהֲוָיָה אֶל הֲוִיַּת הָאָדָם, אֶל גָּדְלוֹ הָאִיכוּתִי וְאֶל שְׁאִיפַת רְצוֹנוֹ, הָאַמִּיץ וְהַקָּדוֹשׁ</b> – עלינו לברר עד כמה האדם מרכז את הממד האיכותי של המציאות בכלל; רצונו ושאיפותיו החופשיות והמלאות מוסר הם פסגת המציאות. <b>הַגְּוִיָּה וְכֹחוֹתֶיהָ הֵנָּם הַתַּמְצִית הָאַרְצִית כֻּלָּהּ, וְהָרוּחַ וְכֹחוֹתָיו הֵנָּם הַתַּמְצִית הַשְּׁמֵימִית כֻּלָּהּ</b> – גופו של האדם וכוחותיו הגשמיים מרכזים את המבנה הגשמי של היקום כולו, ושאיפותיו הרוחניות של האדם מרכזות את התנועה הרוחנית שביקום כולו. <b>הָאֱמֶת לַאֲמִתָּהּ זוֹרַחַת הִיא, הָאֱמֶת הַנִּסְתֶּרֶת הַגְּלוּיָה לְכָל עֵינֵי נְשָׁמָה בְּהִירָה</b> – האמת הנסתרת שגלויה לעיני המבט הבהיר היא ש<b>הַהִתְעַלּוּת שֶׁל הַגּוּף וְשֶׁל הָרוּחַ הִיא הִתְעַלּוּת חֵלֶק מֶרְכָּזִי, שֶׁעַל יְדֵי עִלּוּיוֹ מִתְעַלֶּה כָּל הַסּוֹבֵב אוֹתוֹ, הַמַּעֲלִילוֹ, וְשׁוֹפֵעַ וּמַשְׁפִּיעַ תָּמִיד עַל הֲוִיָּתוֹ</b> – שבאמצעות התעלותו הגופנית והרוחנית של האדם, החלק האיכותי של המציאות מתרומם, ומרומם את כל המרחב סביבו, שמצידו משפיע (מעליל) הדדית על קיומו של האדם. <b>הָרוֹמְמוּת הַזֹּאת צְרִיכָה לִהְיוֹת מוּבֶנֶת בְּמֻבָן חָפְשִׁי מְאֹד מִכָּל דִּמְיוֹן תּוֹעֶה, אָז תִּהְיֶה לְמָקוֹר גְּבוּרַת הָרוּחַ, וְאֹשֶׁר הָאָדָם בְּכָל צִבְיוֹנָיו</b> – בעת שההכרה בדבר השפעת האדם על המציאות מובנת באופן נכון ולא דמיוני-מיסטי, אזי היא ממלאת האדם במרץ ובאושר לחיים בריאים. 

<b>כְּהַמַּסֶּכֶת הַמֶּרְכָּזִים</b>הִנְּנוּ שָׂמִים לֵב אֶל הַשֵּׂכֶל הַכְּלָלִי, אֵיךְ הַמַּהֲלָךְ שֶׁלּוֹ בִּכְלַל הָאָדָם, לְכָל דְּרָכָיו וְסְעִיפָיו, וַאֲנוּ מוֹצְאִים אֶת זֶרֶם הַקֹּדֶשׁ שֶׁהוּא מִתְגַּבֵּר בּוֹ בְּמִרְכָּזוֹ, וְאוֹר יִשְׂרָאֵל הִנְּנוּ פּוֹגְשִׁים בְּעֶצֶם תַּעֲצֻמְתּוֹ. וְכַאֲשֶׁר בָּאִים לִידֵי הַמַּעֲמָד שֶׁל הַהַרְגָּשָׁה הַכְּלָלִית, וְכָל נְטִיַּת לֵב הָאָדָם הָעֶלְיוֹנָה <b>הַמְּאֻשֶּׁרֶת</b>, הִנְּנוּ גַּם כֵּן פּוֹגְשִׁים אֶת רוּחַ יִשְׂרָאֵל בְּעַצְמִיּוּת הַמֶּרְכָּז. וְלִפְעָמִים אָנוּ <b>אוֹרְגִים</b> מַסֶּכֶת מְחַבֶּרֶת יַחַד אֶת הַמְּרָכָזִים, מֶרְכָּז הַשֵּׂכֶל, בְּצוּרָתוֹ הַיִּשְׂרָאֵלִית, עִם הַמֶּרְכָּז הַהַרְגָּשִׁי, וְעַל יְדֵי הַמְּרָכָזִים מִתְאַחֲדִים אֶצְלֵנוּ בִּירִיעָה אֲרוּגָה זוֹ כָּל <b>הַסְּבִיבִים</b>. וְלִפְעָמִים הִנְּנוּ מַרְחִיבִים אֶת הַתֹּכֶן, עַד שֶׁאָנוּ אוֹרְגִים אֶת כָּל <b>הַמִּלּוּי</b> יַחַד, וּמִמֵּילָא מִתְחַבֵּר מֶרְכָּז בְּמֶרְכָּז, וְהָאוֹר <b>מֻתְכָּפֶל</b>.תעצומתו – התגברותו; המאושרה – החזקה, המאושרת; אורגים – מחברים; הסביבים – הדברים הסובבים; המילוי – התוכן; מתכפל – מתעצם.
<b>הִנְּנוּ שָׂמִים לֵב אֶל הַשֵּׂכֶל הַכְּלָלִי, אֵיךְ הַמַּהֲלָךְ שֶׁלּוֹ בִּכְלַל הָאָדָם, לְכָל דְּרָכָיו וְסְעִיפָיו, וַאֲנוּ מוֹצְאִים אֶת זֶרֶם הַקֹּדֶשׁ שֶׁהוּא מִתְגַּבֵּר בּוֹ בְּמִרְכָּזוֹ</b> – בעת שאנו שמים ליבנו לאמת השכלית שמצויה במין האנושי אנו מזהים את המרכז הקדוש שלה, <b>ו</b>אזי את <b>אוֹר יִשְׂרָאֵל הִנְּנוּ פּוֹגְשִׁים בְּעֶצֶם תַּעֲצֻמְתּוֹ</b> – מה שמביא אותנו למפגש עם האמת הישראלית בשיא עוצמתה. <b>וְכַאֲשֶׁר בָּאִים לִידֵי הַמַּעֲמָד שֶׁל הַהַרְגָּשָׁה הַכְּלָלִית, וְכָל נְטִיַּת לֵב הָאָדָם הָעֶלְיוֹנָה הַמְּאֻשֶּׁרֶת, הִנְּנוּ גַּם כֵּן פּוֹגְשִׁים אֶת רוּחַ יִשְׂרָאֵל בְּעַצְמִיּוּת הַמֶּרְכָּז</b>– גם בעת שאנו עוסקים במרחב הרגשי נזהה את הרוח הישראלית ככזו שמעניקה אושר לבני האדם. <b>וּלִפְעָמִים אָנוּ אוֹרְגִים מַסֶּכֶת מְחַבֶּרֶת יַחַד אֶת הַמְּרַכָּזִים, מֶרְכַּז הַשֵּׂכֶל, בְּצוּרָתוֹ הַיִּשְׂרְאֵלִית, עִם הַמֶּרְכָּז הַהַרְגָּשִׁי, וְעַל יְדֵי הַמְּרַכָּזִים מִתְאַחֲדִים אֶצְלֵנוּ בִּירִיעָה אֲרוּגָה זוֹ כָּל הַסְּבִיבִים</b> – ובעת שאנו מעצבים מדיניות חיים שמחברת בין השכל התורני לרגש הישראלי – נוצרת עוצמת חיים אדירה המקרינה על כל המרחב האנושי והעולם בכללותו. <b>וְלִפְעָמִים הַנְנוּ מַרְחִיבִים אֶת הַתֹּכֶן, עַד שֶׁאָנוּ אוֹרְגִים אֶת כָּל הַמִּלּוּי יַחַד, וּמִמֵּילָא מִתְחַבֵּר מֶרְכָּז בְּמֶרְכָּז, וְהָאוֹר מֻתְכָּפֵל</b> – לעיתים כל תנועות החיים של המציאות המלאה (אדם, חי צומח וכדומה) מתאחדות עם האמת והשכל, ואזי הם מתחברים במשנה עוצמה.
 
<b>כֹּה יַחַשׂ אֶל הַכֹּל</b>היחש הגדול של כל חלק אל הכל יוכל האדם להרחיב ביחושים של המאורעות הפנימיים והחיצוניים שלו, ושל הכלל, ומן הכלל המצומצם אל הכלל היותר רחב, ומן הכלל הזה אל הכלל הכולל של כל העולמים. כל הרחבה וכל צמצום שמרגיש האדם בפנימיותו, אם מפני הארה או החשכה נפשית, או מצד תוספת או גרעון חיצוני, יכול הוא למצא מיד דוגמאות אל העולם הכללי, ומן העולם הכללי אל התוכן היותר עליון, המקיף ומחיה את העולמים. העליות והירידות הרוחניות הנה הנן דברים של עצמיות החיים, והחיים הוא תוכן כללי, שמחוייב הוא להיות מסובב בכל המילוי המציאותי. וכשהאופי האנושי מתעלה, הרי דאגתו נתונה אל המרומים יותר מאל התחתיות, והמרומים על פי המדה של קישורו עמם פותחים לו את שעריהם, והיה האדם לאיש אלהים. ומעולמיו העליונים תמיד יופיע להנהיג כל פרטי אחיו, ההולכים במרוצת החיים החוגיים שלהם, עם כל צמצומם.החשכה – צמצום; גרעון – חיסרון; מסובב – מוקף; המילוי – התוכן; התחתיות – הצדדים השפלים; החוגיים – המרחביים.
<b>הַיַּחַשׂ הַגָּדוֹל שֶׁל כָּל חֵלֶק אֶל הַכֹּל יוּכַל הָאָדָם לְהַרְחִיב בִּיחוּשִׁים שֶׁל הַמְּאוֹרָעוֹת הַפְּנִימִיִּים וְהַחִיצוֹנִיִּים שֶׁלּוֹ, וְשֶׁל הַכְּלָל</b> – את ההבנה כיצד כל אירוע שמתרחש, ולו הקטן ביותר, משפיע על הכלל – יכול אדם לקבל מתוך התבוננות במערכת היחסים בינו לבין עצמו, ומתוך כך ביחס לחברה הלאומית שמקיפה אותו; <b>וּמִן הַכְּלָל הַמְּצֻמְצָם אֶל הַכְּלָל הַיּוֹתֵר רָחָב, וּמִן הַכְּלָל הַזֶּה אֶל הַכְּלָל הַכּוֹלֵל שֶׁל כָּל הָעוֹלָמִים</b> – כשם שכל מעשה של אדם פרטי משפיע על כל צורת חייו של העם, כך משפיעים פעולות העם על כלל האנושות; ומעשי האנושות על היקום בכללותו.<b> כָּל הַרְחָבָה וְכָל צִמְצוּם שֶׁמַּרְגִּישׁ הָאָדָם בִּפְנִימִיּוּתוֹ, אִם מִפְּנֵי הָאָרָה אוֹ הַחְשֵׁכָה נַפְשִׁית, אוֹ מִצַּד תּוֹסֶפֶת אוֹ גִּרְעוֹן חִיצוֹנִי, יוּכַל הוּא לִמְצֹא מִיָּד דֻּגְמָאוֹת אֶל הָעוֹלָם הַכְּלָלִי, וּמִן הָעוֹלָם הַכְּלָלִי אֶל הַתֹּכֶן הַיּוֹתֵר עֶלְיוֹן, הַמַּקִּיף וּמְחַיֶּה אֶת הָעוֹלָמִים</b> – בהתאם לזאת, כל תנועה רוחנית, לעילוי או לירידה, שמתחוללת בחיי האדם הפרטי – היא שיקוף לתנודות רוחניות כלל קוסמולוגיות. מדוע יש קשר בין הדברים? <b>הָעֲלִיּוֹת וְהַיְּרִידוֹת הָרוּחָנִיּוֹת הֵנָּה הֵן דְּבָרִים שֶׁל עַצְמִיּוּת הַחַיִּים, וְהַחַיִּים הוּא תֹּכֶן כְּלָלִי, שֶׁמְּחֻיָּב הוּא לִהְיוֹת מְסֻבָּב בְּכָל הַמִּלּוּי הַמְּצִיאוּתִי</b> – השינויים במעמדו הרוחני של האדם נוגעים במהות חייו, ומהות חייו של האדם הפרטי שייכת לתוכן הכללי של החיים שמושפע מכל הקיים במציאות. <b>וְכַאֲשֶׁר הָאֹפִי הָאֱנוֹשִׁי מִתְעַלֶּה, הֲרֵי דְּאָגָתוֹ נְתוּנָה אֶל הַמְּרוֹמִים יוֹתֵר מֵאֶל הַתַּחְתִּיּוֹת</b> – ככל שהאדם מתעלה בהבנת הקשר בין מעשיו לכוחות הרוחניים השורשיים המפעילים את העולם, כך מודד את משקל פעולותיו על פי השפעתו על כוחות אלו (ולא מצד האינטרסים הנמוכים של חייו). <b>וְהַמְּרוֹמִים עַל פִּי הַמִּדָּה שֶׁל קִשּׁוּרוֹ עִמָּם פּוֹתְחִים לוֹ אֶת שְׁעָרֵיהֶם, וְהָיָה הָאָדָם לְאִישׁ אֱלֹהִים וּמֵעוֹלָמָיו הָעֶלְיוֹנִים תָּמִיד יוֹפִיעַ לְהַנְהִיג כָּל פַּרְטֵי אֶחָיו, הַהוֹלְכִים בִּמְרוּצַת הַחַיִּים הַחֻגִּיִּים שֶׁלָּהֶם, עִם כָּל צִמְצוּמָם</b> – ככל שאדם חי באופן זה אזי נפתח הוא לעולם נצחי ועליון, והופך להיות "איש אלוהים", היינו שהכוחות העליונים המעצבים את המציאות באים לידי ביטוי בכל זוויות החיים שלו, למרות המגבלות האנושיות.
 
<b>כֹּה זֶה עֵרֶךְ הַכּוֹלֵל</b>האחדות הרוחנית הכללית מביאה אותנו לידי ההכרה של אחדות הסגולות הפנימיות, במהותן העצמית. וכשאנו מגיעים לנשמת האדם, כבר אנו חושבים בהתגלות על דבר הערך המהותי הכולל את הכל, קטן וגדול. והננו מרוממים את הערך של ההכרה הטבעית, טבועה עמוק בנשמה, למעלה מכל ההתלמדות. הלימודים משמשים בנו לתריס, שלא תבוא ההתלמדות הארעאית בחידושיה השטחיים ותעות את המשקל הפנימי, וחוץ מזה משמשים הם כגשם נדבות להפריח ולהצמיח את הנצנים הטבעיים שבמעמקי הנשמות. המחשבות היסודיות של כל נשגב, של כל יושר, הכל כבר מוכן, ולב כל אדם הוגה בהן, בין חכם בין הדיוט. ומתוך כך משמשת היא ההשפעה כל כך באדם, והגדולים מדריכים את הקטנים לא הדרכה שמחוץ להם, אלא סידור פנימיותם. ההקדמות אינם כל כך דברים מחויבים למעלות הנשגבות, אלא דברים מקילים, ויש שהם בעצמם שבים להיות רכוש קניני, חוץ משימושם לבסס את הדברים הנשגבים יותר מהם. על פי היסוד האחדותי אנו מכירים, שהערך ההשויתי הוא הרבה יותר נשגב ונצחי מהערך ההבדלתי שבמציאות. ובחיי החברה מתגדל בשביל כך נצחון הרוב המספרי, ובא הרוב האיכותי ומכיר אחר כך את היקר שבתכונה הטבעית, ומתברר המשפט שהתוכן הישרני שבלב ההמון הוא הוא הנעלה לפעמים מהמושגים היותר מתאצלים שבאו על ידי כל ההתפלספות, ויקר דמם בעיניו. ומתוך ההכרה של יוקר ההשויה מתפוררים כל אותם טיחי התפל, שמבדילים בין עם לעם, עד כדי מלחמה, ואיבה מנוחלת, ומתבררים התוכנים הסגוליים שבכל אחד, איך לחיות זה בצד זה, באורח המשלים את הכל, ואיך הכל מקבל זה מזה, ומשפיע זה על זה. והספרות חותרת לבא לעומק ההוקרה של הנשמתיות היותר מוחלטה. שההתלמדות אינו בה כלי שימוש עצמי. והיא הנבואה, ששפעה הולך ישר ממעין החיים האלהיים אל הנשמות בטהרתם, "וכל בניך למודי ד' ורב שלום בניך" (ישעיהו נד, יג).הסגולות – התכונות; לתריס – כמגן; הארעאית – הזמנית; ותעות – ותעקם; נדבות – שופע; הנצנים – הפרחים הקטנים, ובהקשר שלנו: ההתחלות; הדיוט – פשוט; הנשגבות – העליונות; ההשויתי – המכנה המשותף; היקר – הגדול, החשיבות; הישרני
– הישר; <b>מִתְאַצְּלִים</b> – המושפעים רוחנית; <b>וְיָקַר דָּמָם</b> – ויגדל חשיבותם; <b>טִיחֵי הַתֶּפֶל</b> – הטיח התפל, ובהקשר שלנו: לכלוך חסר חשיבות; <b>מְנֻחֶלֶת</b> – מושרשת; <b>שֶׁשָּׁפְעָה</b> – שהשפע שלה.
<b>הָאַחְדוּת הָרוּחָנִית הַכְּלָלִית מְבִיאָה אוֹתָנוּ לִידֵי הַהַכָּרָה שֶׁל אַחְדוּת הַסְּגֻלּוֹת הַפְּנִימִיּוֹת, בִּמְהוּתָן הָעַצְמִית</b> – ההכרה בכך שהמציאות כולה היא מאוחדת, מביאה אותנו להבנה שגם תכונות נפשיות שונות הן ביטויים שונים של מהות אחת; <b>וְכַאֲשֶׁר אָנוּ מַגִּיעִים לְנִשְׁמַת הָאָדָם, כְּבָר אָנוּ חוֹשְׁבִים בְּהִתְגַּלּוּת עַל דְּבַר הָעֵרֶךְ הַמַּהוּתִי הַכּוֹלֵל אֶת הַכֹּל, קָטָן וְגָדוֹל</b> – והדברים ניכרים בנשמתו האנושות, שמורכבת לכאורה מאנשים שונים, גדולים וקטנים, אולם גם הם ביטוי למהות כללית אחת. <b>וְהִנֵּנוּ מְרוֹמְמִים אֶת הָעֵרֶךְ שֶׁל הַהַכָּרָה הַטִּבְעִית, טְבוּעָה עָמוֹק בַּנְּשָׁמָה, לְמַעְלָה מִכָּל הַהִתְלַמְּדוּת</b> – הכלי הנפשי שבו אנו מזהים את האחדות בנפש האדם היא האינטואיציה הטבעית, לעומת הלמדנות השכלית שמזהה פרטים שעומדים לכאורה בפני עצמם. <b>הַלִּמּוּדִים מְשַׁמְּשִׁים בָּנוּ לְתָרִיס, שֶׁלֹּא תָּבוֹא הַהִתְלַמְּדוּת הָאַרְעִית בְּחִדּוּשֶׁיהָ הַשִּׁטְחִיִּים וְתָעֶה אֶת הַמִּשְׁקָל הַפְּנִימִי, וְחוּץ מִזֶּה מְשַׁמְּשִׁים הֵם כְּגֶשֶׁם נְדָבוֹת לְהַפְרִיחַ וּלְהַצְמִיחַ אֶת הַנִּצָּנִים הַטִּבְעִיִּים שֶׁבְּמַעֲמַקֵּי הַנְּשָׁמוֹת</b> – כמובן שיש להשכלה תפקיד – הן מצד שמשמשת כמגן בפני ידיעות שטחיות וזמניות, והן מצד שמעוררת את השאיפות הרוחניות – אולם <b>הַמַּחְשָׁבוֹת הַיְסוֹדִיּוֹת שֶׁל כָּל נִשְׂגָּב, שֶׁל כָּל יֹשֶׁר, הַכֹּל כְּבָר מוּכָן, וְלֵב כָּל אָדָם הוֹגֶה בָּהֶן, בֵּין חָכָם בֵּין הֶדְיוֹט</b> – הקשר הטבעי לאלוהים, האינטואיטיבי, לגודל וליושר – איננו נחלת המלומד בלבד אלא טבוע בעומק נפשו של כל אדם.<b> וּמִתּוֹךְ כָּךְ מְשַׁמֶּשֶׁת הִיא הַהַשְׁפָּעָה</b> של ההשכלה <b>כָּל כָּךְ בָּאָדָם, וְהַגְּדוֹלִים מַדְרִיכִים אֶת הַקְּטַנִּים לֹא הַדְרָכָה שֶׁמִּחוּץ לָהֶם, אֶלָּא סִדּוּר פְּנִימִיּוּתָם</b> – ממילא נבין שהמשכיל איננו בא לחדש להמון מושגים שאין להם שייכות אליהם אלא רק לסדר בצורה מאוזנת וברורה את האינטואיציה הרוחנית הבריאה שכבר קיימת בנפשם. <b>הַהַקְדָּמוֹת</b> הלמדניות <b>אֵינָם כָּל כָּךְ דְּבָרִים מְחֻיָּבִים לְמַעֲלוֹת הַנִּשְׂגָּבוֹת, אֶלָּא דְּבָרִים מְקִילִים, וְיֵשׁ שֶׁהֵם בְּעַצְמָם שָׁבִים לִהְיוֹת רְכוּשׁ קִנְיָנִי, חוּץ מִשִּׁמּוּשָׁם לְבַסֵּס אֶת הַדְּבָרִים הַנִּשְׂגָּבִים יוֹתֵר מֵהֶם</b> – ההקדמות השכליות בבירור מושגי האמונה והתורה אינן דבר מוכרח, אלא רק כלים שמקילים עלינו לחשוף את האינטואיציה הפנימית, ולפעמים התובנות הללו בעצמן הופכות להיות קניין טבעי בנפש (מעבר להיותן כאמור אמצעי לחשיפת הפנימיות). בין כה וכה, <b>עַל פִּי הַיְּסוֹד הָאַחְדוּתִי אָנוּ מַכִּירִים, שֶׁהָעֵרֶךְ הַהַשְׁוָיָתִי הוּא הַרְבֵּה יוֹתֵר נִשְׂגָּב וְנִצְחִי מֵהָעֵרֶךְ הַהֶבְדֵּלָתִי שֶׁבַּמְּצִיאוּת</b> – כשמסתכלים במבט מעין זה על העולם, אנו מבינים שהיסוד האחדותי הוא המכנה המשותף במציאות,  הרבה יותר מן ההבדלים שבין פרט לפרט; <b>וּבְחַיֵּי הַחֶבְרָה מִתְגַּדֵּל בִּשְׁבִיל כָּךְ נִצָּחוֹן הָרֹב הַמִּסְפָּרִי, וּבָא הָרֹב הָאֵיכוּתִי וּמַכִּיר אַחַר כָּךְ אֶת הַיָּקָר שֶׁבַּתְּכוּנָה הַטִּבְעִית, וּמִתְבָּרֵר הַמִּשְׁפָּט שֶׁהַתֹּכֶן הַיְּשָׁרָנִי שֶׁבְּלֵב הֶהָמוֹן הוּא הוּא הַנַּעֲלֶה לִפְעָמִים מֵהַמֻּשָּׂגִים הַיּוֹתֵר מִתְאַצְּלִים שֶׁבָּאוּ עַל יְדֵי כָּל הַהִתְפַּלְסְפוּת, וְיָקַר דָּמָם בְּעֵינָיו</b> – ובהתנהלות החברתית הדבר בא לידי ביטוי שיש צד שבו הרוב הכמותי (דמוקרטיה) משקף את האמת, ואילו השכבה האיכותית של הלמדנים רק חושפת את האינטואיציה הישרה שבלב ההמון, שקולעת לאמת יותר מן המושגים המפולספים, ואזי חשיבותם של ההמון עולה בעיני האליטה. <b>וּמִתּוֹךְ הַהַכָּרָה שֶׁל יֹקֶר הַהַשְׁוָיָה מִתְפּוֹרְרִים כָּל אוֹתָם טִיחֵי הַתֶּפֶל, שֶׁמַּבְדִּילִים בֵּין עַם לְעַם, עַד כְּדֵי מִלְחָמָה, וְאֵיבָה מְנֻחֶלֶת, וּמִתְבָּרְרִים הַתְּכָנִים הַסְּגֻלִּיִּים שֶׁבְּכָל אֶחָד, אֵיךְ לִחְיוֹת זֶה בְּצַד זֶה, בְּאֹרַח הַמַּשְׁלִים אֶת הַכֹּל, וְאֵיךְ הַכֹּל מְקַבֵּל זֶה מִזֶּה, וּמַשְׁפִּיעַ זֶה עַל זֶה</b> – יש לתובנה זו השלכה גם ביחס ליחסים הבינלאומיים: ההבדלים בין עם ועם הם אמנם גדולים ומשמעותיים, אך הם לא מהווים סיבה לאיבה ומלחמה מתמדת. יש להכיר בכך שיש קשר פנימי בין כל המין האנושי ומתוך כך יש לחיות זה לצד זה בשלום ובהשפעה חיובית הדדית. <b>וְהַסִּפְרוּת חוֹתֶרֶת לָבֹא לְעֹמֶק הַהוֹקָרָה שֶׁל הַנִּשְׁמָתִיּוּת הַיּוֹתֵר מֻחְלֶטֶת. שֶׁהַהִתְלַמְּדוּת אֵינוֹ בָּהּ כְּלִי שִׁמּוּשׁ עַצְמִי. וְהִיא הַנְּבוּאָה, שֶׁשָּׁפְעָה הוֹלֵךְ יָשָׁר מִמַּעְיַן הַחַיִּים הָאֱלֹהִיִּים אֶל הַנְּשָׁמוֹת בְּטָהֳרָתָם</b> – ככל שמתפתח העולם הרוחני שבישראל כך גם הספרות על כל גווניה מתקדמת לקומה חדשה, לא רק פלפולים לוגיים בפני עצמם אלא כלי לחשיפת נפש האדם פנימה, ששיאה היא מדרגת הנבואה; כדברי הפסוק: "<b>וְכָל בָּנַיִךְ לִמּוּדֵי ד' וְרַב שְׁלוֹם בָּנָיִךְ</b>" – ככל שיתרבו לימודי ה' בעולם, יגדל השלום, היינו המכנה המשותף הפנימי בין "בניו" של ה'. 

כחהַבְדָּלָה וְהַכְלָלָהשני קוים עוברים לפנינו בהדרכת הכלל והפרט, קו המבדיל, וקו המחבר. הקו המבדיל היא ההתכנסות האישית, היא באה מתוצאת השאיפה להשלמה רוחנית פנימית, מחשבתית והרגשית, ומזה גם כן טבעית ופעולתית, המסתעפת ממנה, שרק איש המעלה בהתבודדותו יוכל להשיגה, לציירה ולקנותה, וכל אשר ירבו עליו חברים ומתחברים הנם עושקים ממנו את האושר העליון של הבדידה האצילית, ושטף המעין המקיר כל כך חיים עליונים, טהורים ועזיזים, קדושים ונאצלים, הוא מזדער ומצטמצם. בהדרכת הכלל באה במקומה הבדלה כתתית, הבדלת שבט לוי ביסוד האומה, והבדלת הכהונה מתוכו. בזמנים המאוחרים, הבדלת חברים מעמי הארץ, ובכלל הרי הוא התוכן הרחב של הבדלת ישראל מן העמים, ובהרחבה יותר קדומה, הבדלת האדם מכל הבהמה והחיה, על ידי הגדרה של חלקים מיוחדים, תורות ומשאות נפש מיוחדות, שבהם עומד עולמו הפנימי האנושי, המתנשא למעלה למעלה. אבל בתוך עומקה של הבדלה זו התחברות והכללה גנוזות הן, כלולות הן בכללותה. הכחות המפוזרים בכל המרחב, שמהם יבדל הנבדל, הולכים הם ופועלים לטובה בעצמיות העליונה של הצביון השלם הנבדל, והשאיפה מזיזה הזזה פנימית אדירה אצילית ומקודשה את כל המרחב. האדם, בהתבדלותו מכל החי והתרוממו בספירתו העליונה הוא מתכשר דוקא על ידה להתעלה ולהאדר עד היותו צביון כללי, הנושא בתוכו את ההתעלות הרחבה של העולם כולו. האומה המיוחדה, סגולה מכל העמים. בשמרה את כל סגולותיה הפנימיות, בהתבדלה מכלם, הרי היא מוכנה להתכשר להעשות לאור גוים, ותשועת אפסי ארץ. השבט הלוי, בהתיחדותו בתנאיו המובדלים הרי הוא מתאצל והולך ושומר את צביונו, מתקדש ומתנשא עד היותו לברכה לכללות האומה. והכהונה, בקדושה המיוחדה הרי היא מתעלה עד כדי שאיבה עליונה של רוח הקודש, לאושר הכלל כולו, ועילוי מהותו היותר פנימית. החברים, יחידי הסגולה, בהבדלם מעמי הארץ, הרי הם שומרים את שאיפתם הרוממה, העולה למעלה למעלה מכל הערכים הרגילים, ומתחטבים להיות לנושאי כשרונות ורעיונות, שבהתפשטם הרי הם למקור ברכה לרבים, ובעמידת צביונם בחיים הרי החיים בעצמם מתבססים, מוציאים את ערכם, והולכים במסלה הקולעת אל מטרתם הנצחית והזמנית. וזאת היא נחלת ד' בכל דרך הקודש, הפרדה על מנת התחברות, להיפך מההכללה הגסה, המדברת גדולות ואומרת לאגד הכל בחבילה אחת, ומאבדת את כל הוד רוחני ואצילי. וסוף כל סוף על ידי החשכת החיים נעכר אור הדעת הצלול, והאהבה הגסה המיוחדה של כל בריה מתגברת ונעשית מזוהמה, עד שהכל מתפרד, והארץ כולה תנוע כשכור מכובד פשעה. "סטרא אחרא שרי בחיבורא וסיים בפירודא, וסטרא דקדושה שרי בפירודא וסיים בחיבורא" (זהר ב, צה), "ושם גופיה איקרי שלום" (שבת י, ב). ולמעלה למעלה, האצלת האורות, הפרדת השכלים, והבדלת העולמים, הרי היא תכונה פירודית, המביאה לידי ההתאחדות העליונה, לידי ההוספה הנצחית, ורויית העונג המתחדש בעוצם פנימיות טובו בהתאחדות השעשוע העליון של הכללת אור אורי אורים של השלמות האין סופית, שאין לה תוספת מרוב שלמותה, עם ההשלמה הבאה מתוך החסרון. שבהתאחדות העליונה הרי זורם אור השלמות הבלתי אפשרי להתוסף מרוב תוספת עזו מיסוד עולם עולמים על אור השלמות ההולכת הלוך ואור, וזיו עדנים הולך ומתרבה, הולך ומתברך. והבדלת הגדרים היא העושה את ההתנשאות מראש מקדמי ימות עולם, שהאור העליון בעליונותו אינו גורע מערכו, ומשומר בטהרתו, וברוב עזו כחו מלא להאיר ולהחיות הכל, וממנו חוסן כל ישועות, השבת כל אבדות, בנין כל כונניות, שכלול כל מאויים, ותעצומות כל עזיזיות פארי פארים. "מה יקר חסדך אלהים ובני אדם בצל כנפיך יחסיון, ירוין מדשן ביתך ונחל עדניך תשקם, כי עמך מקור חיים באורך נראה אור, משך חסדך ליודעיך וצדקתך לישרי לב" (תהילים לו, ח-יא). ונמצא אורן של ישראל מזהיר בתורה העליונה, מקור עמקי השעשועים, האדריכליות הכמוסה של יפעת עדנת מכונת שכלולי כל עולמי עולמים, בכל נועם חמדת עדנת פאר מלכות קודש קדשי הקדשים. "והתקדשתם והייתם קדושים כי קדוש אני" (ןיקרא יא, מד), "ואבדיל אתכם מן העמים להיות לי" (שם כ, כו), "ואתם תהיו לי ממלכת כהנים וגוי קדוש, כי לי כל הארץ" (שמות יט, ה-ו).ופעולתית – ומעשית; <b>עוֹשְׁקִים</b> – גוזלים; <b>הַבְּדִידָה הָאַצִּילִית</b> – הבדידות הרוחנית; <b>הַמֵּקִיר</b> – המזיל, המנביע; <b>וַעֲזִיזִים</b> – ועוצמתיים; <b>מְזַדְעֵר</b>
– מתקטן; <b>כְּתָתִית</b> – מפלגתית; <b>חֲבֵרִים</b> – תלמידי חכמים; <b>וּמַשָּׂאוֹת</b> – ושאיפות; <b>הַמִּתְנַשֵּׂא</b> – המתרומם; <b>גְּנוּזוֹת</b> – טמונות; <b>הַצִּבְיוֹן</b> – האופי; <b>אֲדִירָה</b> – עצומה; <b>וּמְקֻדֶּשֶׁת</b> – ומקודשת; <b>בִּסְפִירָתוֹ</b> – במדרגתו; <b>מִתְכַּשֵּׁר</b> – משתלם; <b>וּתְשׁוּעַת אַפְסֵי אָרֶץ</b> – גאולה לכל קצוות תבל; <b>וּמִתְחַטְּבִים</b> – ומתייחדים; <b>לֶאֱגֹד</b> – לחבר; <b>נֶעְכַּר</b> – מתלכלך; <b>מְכֹבָד</b> – ממשקל; <b>עֻזּוֹ</b> – כוחו; <b>מְקַדְּמֵי</b> – מקדם; <b>כּוֹנָנִיּוֹת</b> – היסודות; <b>מַאֲוַיִּים</b> – רצונות; <b>יִפְעַת</b> – יפי ההופעה; <b>מְכֹנֶת</b> – בסיס.
<b>שְׁנֵי קַוִּים עוֹבְרִים לְפָנֵינוּ בְּהַדְרָכַת הַכְּלָל וְהַפְּרָט, קַו הַמַּבְדִּיל, וְקַו הַמְּחַבֵּר</b> – תפיסת העולם של היהדות מורכבת משני יסודות חשיבה מרכזיים: צד של "הבדלה" – הסתגרות של הפרט, הקבוצה והעם במסגרת התחום הפרטי שלו; וצד שני של "הכללה" – פתיחות והשתלבות עם כלל האדם והבריאה. <b>הַקּוֹ הַמַּבְדִּיל הִיא הַהִתְכַּנְּסוּת הָאִישִׁית, הִיא בָּאָה מִתּוֹצְאַת הַשְּׁאִיפָה לְהַשְׁלָמָה רוּחָנִית פְּנִימִית, מַחְשַׁבְתִּית וְהִרְגָּשִׁית, וּמִזֶּה גַּם כֵּן טִבְעִית וּפְעֻלָּתִית, הַמִּסְתַּעֶפֶת מִמֶּנָּה, שֶׁרַק אִישׁ הַמַּעֲלָה בְּהִתְבּוֹדְדוּתוֹ יוּכַל לְהַשִּׂיגָהּ, לְצַיְּרָהּ וְלִקְנוֹתָהּ</b> – צד "ההבדלה" יבוא לידי ביטוי ברגעי התבודדות מההשפעה החברתית, שבהם איש המעלה מפתח את עולמו הפנימי, ומתוך כך אף עולמו המעשי; מפני ש<b>כָּל אֲשֶׁר יִרְבּוּ עָלָיו חֲבֵרִים וּמִתְחַבְּרִים הֵנָּם עוֹשְׁקִים מִמֶּנּוּ אֶת הָאֹשֶׁר הָעֶלְיוֹן שֶׁל הַבְּדִידָה הָאֲצִילִית, וְשֶׁטֶף הַמַּעְיָן הַמַּקִּיר כָּל כָּךְ חַיִּים עֶלְיוֹנִים, טְהוֹרִים וְעַזִּיזִים, קְדוֹשִׁים וְנֶאֱצָלִים, הוּא מִזְדַּעֵר וּמִצְטַמְצֵם</b> – הסיבה שיש צורך בהתכנסות אישית היא מפני שהחברה עוסקת על פי רוב בצדדים השטחיים של החיים, מה שגורם לצמצום המעמד הפנימי שאמור להנביע באדם שטף של עוצמה ושאר רוח. <b>בְּהַדְרָכַת הַכְּלָל בָּאָה בִּמְקוֹמָהּ הַבְדָּלָה כְתָתִית, הַבְדָּלַת שֵׁבֶט לֵוִי בִּיסוֹד הָאֻמָּה, וְהַבְדָּלַת הַכְּהֻנָּה מִתּוֹכוֹ. בִּזְמַנִּים הַמְּאֻחָרִים, הַבְדָּלַת חֲבֵרִים מֵעַמֵּי הָאָרֶץ</b>
– מושג ההבדלה ניכר בכתות השונות בתוך עם ישראל – שבט לוי שמובדל משאר שבטי האומה; הכוהנים שמובדלים משבט לוי; ובהמשך התקופות ניכר ההבדל בין תלמידי החכמים ("חברים") לאנשים פשוטים; <b>וּבִכְלָל הֲרֵי הוּא הַתֹּכֶן הָרָחָב שֶׁל הַבְדָּלַת יִשְׂרָאֵל מִן הָעַמִּים, וּבְהַרְחָבָה יוֹתֵר קְדוּמָה, הַבְדָּלַת הָאָדָם מִכָּל הַבְּהֵמָה וְהַחַיָּה, עַל יְדֵי הַגְדָּרָה שֶׁל חֲלָקִים מְיֻחָדִים, תּוֹרוֹת וּמַשְּׂאוֹת נֶפֶשׁ מְיֻחָדוֹת, שֶׁבָּהֶם עוֹמֵד עוֹלָמוֹ הַפְּנִימִי הָאֱנוֹשִׁי, הַמִּתְנַשֵּׂא לְמַעְלָה לְמַעְלָה</b> – הבדלה נוספת היא בין ישראל לעמים, ובאופן שורשי יותר קיימת הבדלה בין המין האנושי, בעל הכרה ושאיפות רוחניות, לבעלי החיים; רק כך תשמור כל מדרגתה על מהותה. <b>אֲבָל בְּתוֹךְ עָמְקָהּ שֶׁל הַבְדָּלָה זוֹ הִתְחַבְּרוּת וְהַכְלָלָה גְּנוּזוֹת הֵן, כְּלוּלוֹת הֵן בִּכְלָלוּתָהּ</b> – יחד עם ההבדלה, קיים כאמור גם צד של הכללה שהולך ונחשף דווקא באמצעות ההבדלה: <b>הַכֹּחוֹת הַמְּפֻזָּרִים בְּכָל הַמֶּרְחָב, שֶׁמֵּהֶם יִבָּדֵל הַנִּבְדָּל, הוֹלְכִים הֵם וּפוֹעֲלִים לְטוֹבָה בְּעַצְמִיּוּתָהּ הָעֶלְיוֹנָה שֶׁל הַצִּבְיוֹן הַשָּׁלֵם הַנִּבְדָּל, וְהַשְּׁאִיפָה מְזִיזָה הֲזָזָה פְּנִימִית אַדִּירָה אֲצִילִית וּמְקֻדֶּשֶׁת אֶת כָּל הַמֶּרְחָב</b> – על ידי שהשבט, העם והאנושות ישמרו על ייחודם, המרחב הכללי יהיה טוב יותר; מפני שבעומק המציאות המדרגות כולן קשורות הן זו בזו, וכאשר מדרגה איכותית מתכנסת בעצמיות הנבדלת שלה היא מחדדת את שאיפתה לבצע את תפקידה באופן שלם, מה שמזיז ומרומם את המרחב כולו לקדושה. <b>הָאָדָם, בְּהִתְבַּדְּלוּתוֹ מִכָּל הַחַי וְהִתְרוֹמְמוֹ בִּסְפִירָתוֹ הָעֶלְיוֹנָה הוּא מִתְכַּשֵּׁר דּוּקָא עַל יָדָהּ לְהִתְעַלּוֹת וּלְהֵאָדֵר עַד הֱיוֹתוֹ צִבְיוֹן כְּלָלִי, הַנּוֹשֵׂא בְּתוֹכוֹ אֶת הַהִתְעַלּוּת הָרְחָבָה שֶׁל הָעוֹלָם כֻּלּוֹ</b> – כשהאדם למשל, שומר על ייחודו ומתבדל במדרגתו העליונה מן החי, הוא מעצים את אופיו הכללי להיות מוסרי יותר, ומרומם בכך את המציאות בכללותה; <b>הָאוּמָּה הַמְּיֻחֶדֶת, סְגֻלָּה מִכָּל הָעַמִּים. בְּשָׁמְרָהּ אֶת כָּל סְגֻלּוֹתֶיהָ הַפְּנִימִיּוֹת, בְּהִתְבַּדְּלָהּ מִכֻּלָּם, הֲרֵי הִיא מֻכָנָה לְהִתְכַּשֵּׁר לְהֵעָשׂוֹת לְאוֹר גּוֹיִם, וּתְשׁוּעַת אַפְסֵי אָרֶץ</b> – בעת שעם ישראל שומר על תכונתו הייחודית, הוא נעשה מקור ברכה לאנושות כולה בקצוות תבל; <b>הַשֵּׁבֶט הַלֵּוִי, בְּהִתְיַחֲדוּתוֹ בִּתְנָאָיו הַמֻּבְדָּלִים הֲרֵי הוּא מִתְאָצֵל וְהוֹלֵךְ וְשׁוֹמֵר אֶת צִבְיוֹנוֹ, מִתְקַדֵּשׁ וּמִתְנַשֵּׂא עַד הֱיוֹתוֹ לִבְרָכָה לִכְלָלוּת הָאוּמָּה</b> – ששבט לוי שומר על תנאי חייו הייחודיים, הוא מתעלה ומביא ברכה לאומה כולה; <b>וְהַכְּהֻנָּה, בִּקְדֻשָּׁה הַמְּיֻחֶדֶת הֲרֵי הִיא מִתְעַלָּה עַד כְּדֵי שְׁאִיבָה עֶלְיוֹנָה שֶׁל רוּחַ הַקֹּדֶשׁ, לְאֹשֶׁר הַכְּלָל כֻּלּוֹ, וְעִלּוּי מַהוּתוֹ הַיּוֹתֵר פְּנִימִית</b> – הכוהנים, בקדושתם הייחודית, מתרוממים לכדי רוח הקודש, ובכך מרוממים את המהות העמוקה של כלל ישראל; <b>הַחֲבֵרִים, יְחִידֵי הַסְּגֻלָּה, בְּהִבָּדְלָם מֵעַמֵּי הָאָרֶץ, הֲרֵי הֵם שׁוֹמְרִים אֶת שְׁאִיפָתָם הָרוֹמֵמָה, הָעוֹלָה לְמַעְלָה לְמַעְלָה מִכָּל הָעֲרָכִים הָרְגִילִים, וּמִתְחַטְּבִים לִהְיוֹת לְנוֹשְׂאֵי כִּשְׁרוֹנוֹת וְרַעְיוֹנוֹת, שֶׁבְּהִתְפַּשְּׁטָם הֲרֵי הֵם לִמְקוֹר בְּרָכָה לָרַבִּים</b> – כשתלמידי חכמים נפרדים מעט מההמון שאיננו מתאים למתח רוחני כה גבוה, הם אינם עושים זאת מתוך התנשאות, אלא מתוך הכרה בערכם. בזכות מציאותם של תלמידי חכמים רמי מעלה שמתייחדים ("מתחטבים") לבטא את כשרונם ורוחניותם – העם כולו מושפע לטובה, <b>וּבַעֲמִידַת צִבְיוֹנָם בַּחַיִּים הֲרֵי הַחַיִּים בְּעַצְמָם מִתְבַּסְּסִים, מוֹצִיאִים אֶת עֶרְכָּם, וְהוֹלְכִים בְּמַסִּלָּה הַקּוֹלַעַת אֶל מַטְּרָתָם הַנִּצְחִית וְהַזְּמַנִּית</b> – מתוך עמידה על מדרגתם המיוחדת הם מתעלים בדרך הסלולה והמדויקת למילוי ייעודם העליון. <b>וְזֹאת הִיא נַחֲלַת ד' בְּכָל דֶּרֶךְ הַקֹּדֶשׁ, הַפְרָדָה עַל מְנָת הִתְחַבְּרוּת, לְהֵפֶךְ מֵהַהַכְלָלָה הַגַּסָּה, הַמְּדַבֶּרֶת גְּדֹלוֹת וְאוֹמֶרֶת לֶאֱגֹד הַכֹּל בַּחֲבִילָה אַחַת, וּמְאַבֶּדֶת אֶת כָּל הוֹד רוּחָנִי וַאֲצִילִי</b> – זוהי דרך התורה: ליצור הבדלה על מנת לחדד ייחודיות, דרך הפוכה מן השטחיות שמנסה לטשטש הבדלים וגורמת לאיבוד המדד האיכותי, <b>וְסוֹף כָּל סוֹף עַל יְדֵי הַחְשָׁכַת הַחַיִּים נֶעְכַּר אוֹר הַדַּעַת הַצָּלוּל, וְהָאַהֲבָה הַגַּסָּה הַמְּיֻחֶדֶת שֶׁל כָּל בְּרִיָּה מִתְגַּבֶּרֶת וְנַעֲשֵׂית מְזֹהֶמֶת, עַד שֶׁהַכֹּל מִתְפָּרֵד, וְהָאָרֶץ כֻּלָּהּ תָּנוּעַ כַּשִּׁכּוֹר מִכֹּבֶד פִּשְׁעָהּ</b> – וכיוון שמאבדת את המדד בין גדול לקטן, השאיפות נעלמות, והמכנה המשותף היצרי והאגואיסטי מתגבר עד שהחברה מתפרקת (הארץ כביכול מזעזעת כשיכור לא יציב). על כך נאמר בספר הזהר: <b>"סִטְרָא אַחֲרָא שָׁרֵי בְּחִיבּוּרָא וְסַיֵּים בְּפֵירוּדָא, וְסִטְרָא דִּקְדוּשָׁה שָׁרֵי בְּפֵירוּדָא וְסַיֵּים בְּחִיבּוּרָא"</b> – הכוח האחר, צד הטומאה במציאות, מתחיל בדיבורי גבוהה גבוהה אודות אחדות ומסיים בפירוד, ואילו הצד הקדוש מתחיל אמנם בבירור ובחידוד הבדלים אולם מסיים בחיבור; ו"<b>וְשֵׁם גּוּפֵיהּ אִיקְרֵי שָׁלוֹם</b>" – ושמו של הקדוש ברוך הוא נקרא שלום – שלמות ואחדות. <b>וּלְמַעְלָה לְמַעְלָה, הַאֲצָלַת הָאוֹרוֹת, הַפְרָדַת הַשְּׂכָלִים, וְהַבְדָּלַת הָעוֹלָמִים, הֲרֵי הִיא תְּכוּנָה פֵּירוּדִית, הַמְּבִיאָה לִידֵי הַהִתְאַחֲדוּת הָעֶלְיוֹנָה</b> – כשם שבעולמנו אנו מוצאים שדווקא ההבדלה היא זו שבונה את איכות החיים, כך גם על ידי ההתכנסות של הכוחות הרוחניים בשורשם, חידודם והבדלתם, נוצר אמנם פירוד אולם כזה שיביא להתאחדות, <b>לִידֵי הַהוֹסָפָה הַנִּצְחִית, וְרִוְיַת הָעֹנֶג הַמִּתְחַדֵּשׁ בְּעֹצֶם פְּנִימִיּוּת טוּבוֹ בְּהִתְאַחֲדוּת הַשַּׁעֲשׁוּעַ הָעֶלְיוֹן שֶׁל הַכְלָלַת אוֹר אוּרֵי אוּרִים שֶׁל הַשְּׁלֵמוּת הָאֵין סוֹפִית, שֶׁאֵין לָהּ תּוֹסֶפֶת מֵרוֹב שְׁלֵמוּתָהּ, עִם הַהַשְׁלָמָה הַבָּאָה מִתּוֹךְ הַחִסָּרוֹן</b> – ואחדות זו מביאה להתקדמות ולעונג אינסופיים, כי דווקא הפירוד והחיסרון מאתגרים להוציא את היסוד האחדותי אל הפועל באופן שנדמה כמושלם, <b>שֶׁבְּהִתְאַחֲדוּת הָעֶלְיוֹנָה הֲרֵי זוֹרֵם אוֹר הַשְּׁלֵמוּת הַבִּלְתִּי אֶפְשָׁרִי לְהִתּוֹסֵף מֵרוֹב תּוֹסֶפֶת עָזּוֹ מִיְּסוֹד עוֹלָם עוֹלָמִים עַל אוֹר הַשְּׁלֵמוּת הַהוֹלֶכֶת הָלוֹךְ וָאוֹר, וְזִיו עֲדָנִים הוֹלֵךְ וּמִתְרַבֶּה, הוֹלֵךְ וּמִתְבָּרֵךְ</b> – ואפילו על המדרגה הזו, שנדמית כבלתי אפשרית להשתלמות נוספת, האור הולך ומתברך עוד ועוד דווקא כאמור בגלל ההפרדה. <b>וְהַבְדֶּלֶת הַגְּדָרִים הִיא הָעוֹשָׂה אֶת הַהִתְנַשְּׂאוּת מֵרֹאשׁ מְקַדְּמֵי יְמוֹת עוֹלָם, שֶׁהָאוֹר הָעֶלְיוֹן בְּעֶלְיוֹנוּתוֹ אֵינוֹ גּוֹרֵעַ מֵעֶרְכּוֹ, וּמְשֻׁמָּר בְּטָהֳרָתוֹ, וּבְרֹב עָזּוֹ כֹּחוֹ מָלֵא לְהָאִיר וּלְהַחֲיוֹת הַכֹּל, וּמִמֶּנּוּ חֹסֶן כָּל יְשׁוּעוֹת, הֲשָׁבַת כָּל אֲבֵדוֹת, בִּנְיַן כָּל כּוֹנָנִיּוֹת, שִׁכְלוּל כָּל מַאֲוַיִּם, וְתַעֲצֻמוֹת כָּל עֲזִיזִיּוֹת פְּאֵרֵי פְאֵרִים</b> – ככל שבעולם העליון והמתנשא מנצח נצחים הרצון האלוהי מבורר ומוגדר יותר באמצעות ההבדלה – כך הוא מלא יותר חוסן, משיב תקווה, מבסס את העולם, ומשכלל את כל הרצונות והעוצמות בפאר אינסופי. על כך נאמר: "<b>מַה יָּקָר חַסְדְּךָ אֱלֹהִים וּבְנֵי אָדָם בְּצֵל כְּנָפֶיךָ יֶחְסָיוּן, יִרְוְיֻן מִדֶּשֶׁן בֵּיתֶךָ וְנַחַל עֲדָנֶיךָ תַשְׁקֵם, כִּי עִמְּךָ מְקוֹר חַיִּים בְּאוֹרְךָ נִרְאֶה אוֹר, מְשֹׁךְ חַסְדְּךָ לְיֹדְעֶיךָ וְצִדְקָתְךָ לְיִשְׁרֵי לֵב</b>" – החסד האלוהי איננו זול ושטחי, הוא המעניק מחסה ורוויה לבני אדם השומרים על אופים הפנימי, המסתתרים בצל כנפי השכינה – הם יונקים שפע של ברכת שמיים, חיים טהורים, חכמה עמוקה וגם חסד איכותי המרומם את הקרובים אליהם מעלה.  <b>וְנִמְצָא אוֹרָן שֶׁל יִשְׂרָאֵל מַזְהִיר בַּתּוֹרָה הָעֶלְיוֹנָה, מְקוֹר עָמְקֵי הַשַּׁעֲשׁוּעִים, הָאִדְרִיכָלִיּוּת הַכְּמוּסָה שֶׁל יִפְעַת עֶדְנַת מְכֻנַּת שִׁכְלוּלֵי כָּל עוֹלְמֵי עוֹלָמִים, בְּכָל נֹעַם חֶמְדַּת עֶדְנַת פְּאֵר מַלְכוּת קֹדֶשׁ קָדְשֵׁי הַקֳּדָשִׁים</b> – התורה מבררת המבנה האדריכלי בו יצר ה' את עולמו. כשישראל עסוקים בה, הם מתחברים אל הרצון האלוהי הטהור הממלא את המציאות, על כל חלקיה וגווניה בטהרה ובאחדות. "<b>וְהִתְקַדִּשְׁתֶּם וִהְיִיתֶם קְדֹשִׁים כִּי קָדוֹשׁ אָנִי</b>" – ההופעה האלוהית הקדושה מיוחדת לישראל ומתוך כך אנו מצווים להתבדל מהעמים ולהתנהג בדרך המיוחדת לנו: <b>"וָאַבְדִּל אֶתְכֶם מִן הָעַמִּים לִהְיוֹת לִי". "וְאַתֶּם תִּהְיוּ לִי מַמְלֶכֶת כֹּהֲנִים וְגוֹי קָדוֹשׁ, כִּי לִי כָּל הָאָרֶץ"</b> – מתוך ההבדלה והייחוד יהיו ישראל "ממלכת כהנים" – השליחים של ה' להאיר את רצונו בעולם.

<b>כְּאַהֲבַת עוֹלָם</b>גדולי הנשמה אינם יכולים להיות נפרדים מן הכללות היותר מקיפה, כל חפצם ושאיפתם היא תמיד טובת הכלל כולו, הכלל במלא רחבו גבהו ועמקו. אמנם הכלל מלא הוא מפרטים אין חקר, מפרטים אישיים ופרטים חברותיים, אין הכלל מעוטר כי אם לפי מילואו בשלמותם של אישיו הפרטיים, ושל קיבוציו הקטנים והגדולים, המשלימים אותו. הכללות העליונה, המשלימה כל, היא מונחת בתנועת דעת ד' ואהבת ד', היוצאת ממנה בהכרח, לפי גודל קנינה ועשרה. דעת ד' באהבה רבה, כשהיא מלאה את האור האמתי שלה, לפי ערכה של כל נשמה כפי מה שהיא יכולה לשאת ולקבל, היא מבהקת באורה המוחלט את אהבת עולם, אהבת העולמים כולם, כל היצורים, וכל חוג החיים וההויה שלהם. אהבת ההויה כולה ממלאת את לב הטובים, החסידים שבבריות, ושבבני אדם, לאושר של הכל הם מצפים, לאורה ולשמחה של הכל הם מיחלים, הם שואבים את אהבת כל ההויה, המגוונת בריבוי יצוריה, מאהבת ה' העליונה, מאהבת השלמות המוחלטת והגמורה של סבת הכל, מחולל כל ומחיה את כל. כשהאהבה יורדת מעולם האצילות לעולם הבריאה, היא יורדת בהתפרטותה לפרטי פרטים, לניגודים וסתירות, לצורך של צמצום ומיעוט ערך ואהבה, לכל פרט מיוחד בשביל פרט אחר, ולפרטים רבים בשביל אחרים הרבים, ולפרטים בכלל מפני כלליותם הכוללת. האספקלריה המאירה של האהבה עומדת היא ברום עולם, בעולם האלוהות, במקום שאין סתירות, גבולים וניגודים, רק אושר וטוב, ורחב באין תכלית. כשתולדתה האהבה העולמית יונקת ממנה יש לה הרבה מטבעה, היא אינה סובלת גם ברדתה שום קמצנות ורעות עין, כשהיא מוכרחת לצמצם את עצמה, היא מצמצמת את האהבה באהבה, גודרת את הטוב בטוב. משוקי אהבה הללו כשהם רואים העולם, ביחוד, החי, מלא קנטוריות, איבות רדיפות ונגודים, מיד הם עורגים להיות משתתפים בכל חייהם בשאיפות המביאות את הכללת החיים ואיחודם, שלומם ושלותם. הם מרגישים ויודעים, שקרבת אלהים שהם עורגים אליה, במלא נשמתם, היא מובילה אותם רק להתאחדותם עם הכלל ובעד הכלל. כשהם באים לשדרות האדם, ומוצאים פלוגות של עמים, דתות, כתות ושאיפות מנוגדות, הם מתאמצים בכל כחם להכליל את הכל, לאחה ולאחד. בחוש הרוחני הבריא של נשמתם הזכה, המעופפת מעוף אלהי ממעל לכל מצרים, מכירים הם, שהפרטים כולם צריכים להיות מלאים, שהצורות החברותיות היותר טובות צריכות להיות מתעלות, ומתכנסות עם כל אושר פרטיהן באור החיים השלמים, הם חפצים שיהיה כל פרט שמור ומתעלה, והכלל כולו מאוחד ומלא שלום. כשהם באים אל עמם, ולבם קשור בכל מעמק חייהם עם אשרו נצחו ועילויו, והם מוצאים אותו מחולק ומפורק, מפולג למפלגות, למפלגות, אינם יכולים להתאחד התאחדות גמורה בשום מפלגה, כי הם חפצים להתאחד עם האומה כולה, דוקא כולה בכללה, בכל מילואה וטובה.חפצם – רצונם; אין חקר – לאין סוף; מעוטר – מקושט, מצטיין; וההויה
– והמציאות; <b>מְיַחֲלִים</b> – מקווים; <b>הָאֲצִילוּת</b> – הרוחניות; <b>הָאַסְפַּקְלַרְיָה</b> – המראה; <b>בְּרוּם</b> – בפסגת; <b>כְּשֶׁתּוֹלַדְתָּהּ</b> – שתוצאתה; <b>גּוֹדֶרֶת</b> – מגבילה, ובהקשר שלנו: מחליפה; <b>מְשֻׁקִּי</b> – רוויי; <b>קִנְטוּרִיּוֹת</b> – רוגזים; <b>אֵיבוֹת</b> – מאבקים; <b>עוֹרְגִים</b> – שואפים; <b>לִשְׁדֵרוֹת</b> – לשורות; <b>לְאַחוֹת</b> – לחבר; <b>מִצְרִים</b> – מגבלות; <b>מֵעֹמֶק</b> – עומק.
<b>גְּדוֹלֵי הַנְּשָׁמָה אֵינָם יְכוֹלִים לִהְיוֹת נִפְרָדִים מִן הַכְּלָלוּת הַיּוֹתֵר מַקִּיפָה, כָּל חֶפְצָם וּשְׁאִיפָתָם הִיא תָּמִיד טוֹבַת הַכְּלָל כֻּלּוֹ, הַכְּלָל בְּמִלֹּא רָחְבּוֹ גָּבְהּוֹ וְעָמְקוֹ</b> – גדולי עולם, המקשיבים לעולמם הפנימי, מחוברים אל העולם כולו ושאיפתם היא להיטיב למציאות בכלל. <b>אָמְנָם הַכְּלָל מָלֵא הוּא מִפְּרָטִים אֵין חֵקֶר, מִפְּרָטִים אִישִׁיִּים וּפְרָטִים חֶבְרָתִיִּים, אֵין הַכְּלָל מְעֻטָּר כִּי אִם לְפִי מִלּוּאוֹ בִּשְׁלֵמוּתָם שֶׁל אִישָׁיו הַפְּרָטִיִּים, וְשֶׁל קִבּוּצָיו הַקְּטַנִּים וְהַגְּדוֹלִים, הַמַּשְׁלִימִים אוֹתוֹ</b> – הכלל מורכב אמנם מפרטים אינסופיים, מאנשים וציבורים שונים, אולם הם אלו שמעניקים לו את הפסיפס השלם. <b>הַכְּלָלוּת הָעֶלְיוֹנָה, הַמַּשְׁלִימָה כֹּל, הִיא מֻנַּחַת בִּתְנוּעַת דַּעַת ד' וְאַהֲבַת ד', הַיּוֹצֵאת מִמֶּנָּה בְּהֶכְרֵחַ, לְפִי גֹּדֶל קִנְיָנָהּ וְעָשְׁרָהּ</b> – הרצון להיטיב לכל מגיע בתוך הבירור השכלי של מציאות ה' ("דעת  ה'") וברגש החזק להתקרב אליו ("אהבת ה'") – שאלו הם תוצר ישיר של הגודל הכללי שמוטבע וקנוי בנפש. <b>דַּעַת ד' בְּאַהֲבָה רַבָּה, כְּשֶׁהִיא מְלֵאָה אֶת הָאוֹר הָאֲמִתִּי שֶׁלָּהּ, לְפִי עֶרְכָּהּ שֶׁל כָּל נְשָׁמָה כְּפִי מַה שֶּׁהִיא יְכוֹלָה לָשֵׂאת וּלְקַבֵּל, הִיא מַבְהִיקָה בְּאוֹרָהּ הַמֻּחְלָט אֶת אַהֲבַת עוֹלָם, אַהֲבַת הָעוֹלָמִים כֻּלָּם, כָּל הַיְּצוּרִים, וְכָל חוּג הַחַיִּים וְהַהֲוָיָה שֶׁלָּהֶם</b> – הבירור ההכרתי בדבר קיומו של אינסוף כללי ("דעת ה'"), הוא מנוסח בתפילה בביטוי "אהבה רבה" (שאנו מכירים בשכלנו שיש עוד אינסוף רב של טוב אלוהי מעבר למה שהנשמה יכולה להכיל כעת); ואילו הטוב הכללי שספוג כעת בעולם שלנו ("אהבת ה'") בכל היצורים ובכל הפרטים – מכונה בביטוי התפילה "אהבת עולם" (אהבה אלוהית שנוכחת כעת בעולמנו). <b>אַהֲבַת הַהֲוָיָה כֻּלָּהּ מְמַלֵּאת אֶת לֵב הַטּוֹבִים, הַחֲסִידִים שֶׁבַּבְּרִיּוֹת, וְשֶׁבִּבְנֵי אָדָם, לְאֹשֶׁר שֶׁל הַכֹּל הֵם מְצַפִּים, לְאוֹרָה וּלְשִׂמְחָה שֶׁל הַכֹּל הֵם מְיַחֲלִים, הֵם שׁוֹאֲבִים אֶת אַהֲבַת כָּל הַהֲוָיָה, הַמְגֻוֶּנֶת בְּרִבּוּי יְצוּרֶיהָ, מֵאַהֲבַת ה' הָעֶלְיוֹנָה, מֵאַהֲבַת הַשְּׁלֵמוּת הַמֻּחְלֶטֶת וְהַגְּמוּרָה שֶׁל סִבַּת הַכֹּל, מְחוֹלֵל כֹּל וּמְחַיֶּה אֶת כֹּל</b> – ככל שהאדם יתמלא יותר באהבת מקור המציאות, כך תתגבר אהבתו לכל גוון ביצירה האלוהית. מתוך כך הצדיקים מייחלים לתיקון המלא ולישועתו של כל אדם. <b>כְּשֶׁהָאַהֲבָה יוֹרֶדֶת מֵעוֹלָם הָאֲצִילוּת לְעוֹלָם הַבְּרִיאָה, הִיא יוֹרֶדֶת בְּהִתְפָּרְטוּתָהּ לְפַרְטֵי פְּרָטִים, לְנִגּוּדִים וּסְתִירוֹת, לְצֹרֶךְ שֶׁל צִמְצוּם וּמִעוּט עֵרֶךְ וְאַהֲבָה, לְכָל פְּרָט מְיֻחָד בִּשְׁבִיל פְּרָט אַחֵר, וְלִפְרָטִים רַבִּים בִּשְׁבִיל אֲחֵרִים הָרַבִּים, וְלִפְרָטִים בִּכְלָל מִפְּנֵי כְּלָלִיּוּתָם הַכּוֹלֶלֶת</b> – כאשר השלמות האינסופית שמצויה בעולם הרוחני המופשט ("עולם האצילות"), מתגלה בעולמנו המצומצם ("עולם הבריאה") היא נאלצת להכריע בסדרי עדיפויות של דחיית פרט מסוים לטובת פרט חשוב יותר, וכן לעיתים לדחיית ציבור מסוים לטובת ציבור אחר. צריך להחליט באיזה פרט או קבוצה ראוי להשקיע את מירב הריכוז והאהבה עבור תיקון העולם. <b>הָאַסְפַּקְלַרְיָה הַמְּאִירָה שֶׁל הָאַהֲבָה עוֹמֶדֶת הִיא בְּרוּם עוֹלָם, בְּעוֹלָם הָאֱלֹהוּת, בְּמָקוֹם שֶׁאֵין סְתִירוֹת, גְּבוּלִים וְנִגּוּדִים, רַק אֹשֶׁר וְטוֹב, וְרָחָב בְּאֵין תַּכְלִית</b> – האהבה שמשקפת ("אספקלריא") את העולם העליון היא מעל כל חילוקים, כלומר ברמה העקרונית ניתן לאהוב את הכל בשווה; <b>כְּשֶׁתּוֹלַדְתָּהּ הָאַהֲבָה הָעוֹלָמִית יוֹנֶקֶת מִמֶּנָּה יֵשׁ לָהּ הַרְבֵּה מִטִּבְעָהּ, הִיא אֵינָהּ סוֹבֶלֶת גַּם בְּרִדְתָּהּ שׁוּם קַמְצָנוּת וְרָעוּת עַיִן</b> – האהבה שיורדת לפרטים ("ילדתה" של האהבה העליונה), צריכה אמנם להחליט היכן להתמקד, אולם היא אינה עושה זאת מתוך צרות עין, וגם <b>כְּשֶׁהִיא מֻכְרַחַת לְצַמְצֵם אֶת עַצְמָהּ, הִיא מְצַמְצֶמֶת אֶת הָאַהֲבָה בְּאַהֲבָה, גּוֹדֶרֶת אֶת הַטּוֹב בְּטוֹב</b> – גם שחייבים כאמור לדחות כוח אחד מפני השני, זהו החלפה של טוב בטוב יותר, היינו מתוך אהבה לכל יש סדרי עדיפויות אולם לא מתוך שנאה כלפי שום דבר. <b>מְשֻׁקֵּי אַהֲבָה הַלָּלוּ כְּשֶׁהֵם רוֹאִים הָעוֹלָם, בִּיחוּד, הַחַי, מָלֵא קִנְטוּרִיּוֹת, אֵיבוֹת רְדִיפוֹת וְנִגּוּדִים, מִיָּד הֵם עוֹרְגִים לִהְיוֹת מִשְׁתַּתְּפִים בְּכָל חַיֵּיהֶם בַּשְּׁאִיפוֹת הַמְּבִיאוֹת אֶת הַכְלָלַת הַחַיִּים וְאִחוּדָם, שְׁלוֹמָם וְשַׁלְוָתָם</b> – אותם בעלי מבט עליון, שרוויים ("משוקי") באהבה לכל, בעת שנפגשים עם כל המאבקים ומלחמות ההישרדות של העולם הזה, מתעורר בהם צימאון להתחבר אל הטבע ולשנות אותו, לחדש עולם חדש, שבו יוכלו להשפיע הרמוניה, טוב ושלום; <b>הֵם מַרְגִּישִׁים וְיוֹדְעִים, שֶׁקִּרְבַת אֱלֹהִים שֶׁהֵם עוֹרְגִים אֵלֶיהָ, בְּמִלֹּא נִשְׁמָתָם, הִיא מוֹבִילָה אוֹתָם רַק לְהִתְאַחֲדוּתָם עִם הַכְּלָל וּבְעַד הַכְּלָל</b>
– והם מבינים שאמונתם באלוהים היא היוצרת את ההשתוקקות להתאחדות עמוקה זו. <b>כְּשֶׁהֵם בָּאִים לִשְׁדֵרוֹת הָאָדָם, וּמוֹצְאִים פְּלוּגוֹת שֶׁל עַמִּים, דָּתוֹת, כִּתּוֹת וּשְׁאִיפוֹת מְנוּגָּדֹת, הֵם מִתְאַמְּצִים בְּכָל כֹּחָם לְהַכְלִיל אֶת הַכֹּל, לְאַחוֹת וּלְאַחֵד</b> – כשגדולי עולם אלה פוגשים את החברה האנושית, על כל מאבקיה ודעותיה השונות, עולה בחזונם השאיפה לאחד אותה; <b>בַּחוּשׁ הָרוּחָנִי הַבָּרִיא שֶׁל נִשְׁמָתָם הַזַּכָּה, הַמְּעוֹפֶפֶת מֵעוֹף אֱלֹהִי מִמַּעַל לְכָל מְצָרִים, מַכִּירִים הֵם, שֶׁהַפְּרָטִים כֻּלָּם צְרִיכִים לִהְיוֹת מְלֵאִים, שֶׁהַצּוּרוֹת הַחֶבְרוֹתִיּוֹת הַיּוֹתֵר טוֹבוֹת צְרִיכוֹת לִהְיוֹת מִתְעַלּוֹת, וּמִתְכַּנְּסוֹת עִם כָּל אֹשֶׁר פְּרָטֵיהֶן בְּאוֹר הַחַיִּים הַשְּׁלֵמִים, הֵם חֲפֵצִים שֶׁיִּהְיֶה כָּל פְּרָט שָׁמוּר וּמִתְעַלֶּה, וְהַכְּלָל כֻּלּוֹ מְאוּחָד וּמְלֵא שָׁלוֹם</b> – מתוך מבטם הרחב, המתעלה מעל כל הצמצומים, מבינים הם שיחד עם השמירה על הייחודיות של כל קבוצה ולכל פרט ופרט, השלום צריך לבוא מחיבור של כולם יחדיו. <b>כְּשֶׁהֵם בָּאִים אֶל עַמָּם, וְלִבָּם קָשׁוּר בְּכָל מַעֲמַק חַיֵּיהֶם עִם אָשְׁרוֹ נִצְחוֹ וְעִלּוּיוֹ, וְהֵם מוֹצְאִים אוֹתוֹ מְחֻלָּק וּמְפֹרָק, מְפֻלָּג לְמִפְלָגוֹת, לְמִפְלָגוֹת, אֵינָם יְכוֹלִים לְהִתְאַחֵד הִתְאַחֲדוּת גְּמוּרָה בְּשׁוּם מִפְלָגָה, כִּי הֵם חֲפֵצִים לְהִתְאַחֵד עִם הָאוּמָּה כֻּלָּהּ, דַּוְקָא כֻּלָּהּ בִּכְלָלָהּ, בְּכָל מִלּוּאָהּ וְטוֹבָהּ</b> – כשגדולים אלו פוגשים במצב המצער שבו קבוצות שונות בעם השונאות זו את זו ומנוגדות זו לזו – עולה בהם השאיפה לאחדות עמוקה. הם אינם יכולים לגדור את עצמם בדרך של מפלגה מסוימת מכיוון שהם חפצים לראות את הטוב שבכל קבוצה. 
<b>לְשִׁיר מְרֻבָּעַיִשׁ שֶׁהוּא שָׁר שִׁירַת נַפְשׁוֹ, וּבְנַפְשׁוֹ הוּא מוֹצֵא אֶת הַכֹּל, אֶת מְלֹא הַסִּפּוּק הָרוּחָנִי בְּמִלּוּאוֹ. וְיֵשׁ שֶׁהוּא שָׁר שִׁירַת הָאוּמָּה, יוֹצֵא הוּא מִתּוֹךְ הַמַּעְגָּל שֶׁל נַפְשׁוֹ הַפְּרָטִית, שֶׁאֵינוֹ מוֹצֵא אוֹתָהּ מֻרְחֶבֶת כָּרָאוּי, וְלֹא מְיֻשֶּׁבֶת יִשּׁוּב אִידֵיאָלִי, שׁוֹאֵף לִמְרוֹמֵי עֹז, וְהוּא מִתְדַּבֵּק בְּאַהֲבָה עֲדִינָה עִם כְּלָלוּתָהּ שֶׁל כְּנֶסֶת יִשְׂרָאֵל, וְעִמָּהּ הוּא שָׁר אֶת שִׁירֶיהָ, מֵצֵר בְּצָרוֹתֶיהָ, וּמִשְׁתַּעֲשֵׁעַ בְּתִקְוֹתֶיהָ, הוֹגֶה דֵּעוֹת עֶלְיוֹנוֹת וּטְהוֹרוֹת עַל עֶבְרָהּ וְעַל עֲתִידָהּ, וְחוֹקֵר בְּאַהֲבָה וּבְחָכְמַת לֵב אֶת תֹּכֶן רוּחָהּ הַפְּנִימִי. וְיֵשׁ אֲשֶׁר עוֹד תִּתְרַחֵב נַפְשׁוֹ עַד שֶׁיֵּצֵא וּמִתְפַּשֵּׁט מֵעַל גְּבוּל יִשְׂרָאֵל, לָשִׁיר אֶת שִׁירַת הָאָדָם, רוּחוֹ הוֹלֵךְ וּמִתְרַחֵב בְּגָאוֹן כְּלָלוּת הָאָדָם וְהוֹד צַלְמוֹ, שׁוֹאֵף הוּא אֶל תְּעוּדָתוֹ הַכְּלָלִית וּמְצַפֶּה לְהִשְׁתַּלְּמוּתוֹ הָעֶלְיוֹנָה, וּמִמְּקוֹר חַיִּים זֶה הוּא שׁוֹאֵב אֶת כְּלָלוּת הֶגְיוֹנוֹתָיו וּמֶחְקָרָיו, שְׁאִיפוֹתָיו וְחִזְיוֹנוֹתָיו. וְיֵשׁ אֲשֶׁר עוֹד מִזֶּה לְמַעְלָה בְּרֹחַב יִתְנַשֵּׂא, עַד שֶׁמִּתְאַחֵד עִם כָּל הַיְּקוּם כֻּלּוֹ, עִם כָּל הַבְּרִיּוֹת, וְעִם כָּל הָעוֹלָמִים, וְעִם כֻּלָּם אוֹמֵר שִׁירָה, זֶה הוּא "הָעוֹסֵק בְּפֶרֶק שִׁירָה בְּכָל יוֹם שֶׁמֻּבְטָח לוֹ שֶׁהוּא בֶּן עוֹלָם הַבָּא" (דֶּרֶךְ חָכְמָה מה). וְיֵשׁ אֲשֶׁר עוֹלֶה עִם כָּל הַשִּׁירִים הַלָּלוּ בְּיַחַד בַּאֲגֻדָּה אַחַת, וְכֻלָּם נוֹתְנִים אֶת קוֹלוֹתֵיהֶם, כֻּלָּם יַחַד מַנְעִימִים אֶת זִמְרֵיהֶם, וְזֶה לְתוֹךְ זֶה נוֹתֵן לֵשֶׁד וְחַיִּים, קוֹל שָׂשׂוֹן וְקוֹל שִׂמְחָה, קוֹל צָהֳלָה וְקוֹל רִנָּה, קוֹל חֶדְוָה וְקוֹל קְדֻשָּׁה. שִׁירַת הַנֶּפֶשׁ, שִׁירַת הָאוּמָּה, שִׁירַת הָאָדָם, שִׁירַת הָעוֹלָם, כֻּלָּן יַחַד מִתְמַזְּגוֹת בְּקִרְבּוֹ בְּכָל עֵת וּבְכָל שָׁעָה. וְהַתְּמִימוּת הַזֹּאת בְּמִלּוּאָהּ עוֹלָה הִיא לִהְיוֹת שִׁירַת קֹדֶשׁ, שִׁירַת אֵל, שִׁירַת יִשְׂרָאֵל, בְּעֹצֶם עֻזָּהּ וְתִפְאַרְתָּהּ, בְּעֹצֶם אֲמִתָּהּ וְגָדְלָהּ, יִשְׂרָאֵל שִׁיר אֵל, שִׁיר פָּשׁוּט, שִׁיר כָּפוּל, שִׁיר מְשֻׁלָּשׁ, שִׁיר מְרֻבָּע. "שִׁיר הַשִּׁירִים אֲשֶׁר לִשְׁלֹמֹה, לַמֶּלֶךְ שֶׁהַשָּׁלוֹם שֶׁלּוֹ" (מִדְרָשׁ רַבָּה עַל שִׁיר הַשִּׁירִים א, א).במילואו</b> – בשלמותו; <b>הַמַּעְגָּל</b> – הצמצום; <b>לִמְרוֹמֵי עֹז</b> – לעוצמה גבוהה; <b>מֵצֵר</b> – מצטער; <b>בְּגָאוֹן</b> – בגודל, בגאווה; <b>וְהוֹד צַלְמוֹ</b> – ורושם צלם אלוהים שבו; <b>תְּעוּדָתוֹ</b> – מטרתו; <b>בַּאֲגֻדָּה</b> – בחבורה; <b>לֵשֶׁד</b> – מעיין נובע; <b>מִתְמַזְּגוֹת</b> – מתחברות.
<b>יֵשׁ שֶׁהוּא שָׁר שִׁירַת נַפְשׁוֹ, וּבְנַפְשׁוֹ הוּא מוֹצֵא אֶת הַכֹּל, אֶת מְלֹא הַסִּפּוּק הָרוּחָנִי בְּמִלּוּאוֹ</b> – יש אדם המרוכז בחייו האישיים, ובהם הוא מוצא את סיפוקו הרוחני המלא. <b>וְיֵשׁ שֶׁהוּא שָׁר שִׁירַת הָאוּמָּה, יוֹצֵא הוּא מִתּוֹךְ הַמַּעְגָּל שֶׁל נַפְשׁוֹ הַפְּרָטִית, שֶׁאֵינוֹ מוֹצֵא אוֹתָהּ מֻרְחֶבֶת כָּרָאוּי, וְלֹא מְיֻשֶּׁבֶת יִשּׁוּב אִידֵיאָלִי</b> – ויש מי שמעגל חייו הפרטי נדמה בעיניו כמצומצם והוא מתרחב למעגל הלאומי; <b>שׁוֹאֵף לִמְרוֹמֵי עֹז, וְהוּא מִתְדַּבֵּק בְּאַהֲבָה עֲדִינָה עִם כְּלָלוּתָהּ שֶׁל כְּנֶסֶת יִשְׂרָאֵל, וְעִמָּהּ הוּא שָׁר אֶת שִׁירֶיהָ, מֵצֵר בְּצָרוֹתֶיהָ, וּמִשְׁתַּעֲשֵׁעַ בְּתִקְוֹתֶיהָ, הוֹגֶה דֵּעוֹת עֶלְיוֹנוֹת וּטְהוֹרוֹת עַל עֶבְרָה וְעַל עֲתִידָהּ, וְחוֹקֵר בְּאַהֲבָה וּבְחָכְמַת לֵב אֶת תֹּכֶן רוּחָהּ הַפְּנִימִי</b> – הוא נדבק בנשמת האומה הישראלית, חש את כאביה, שמח בהצלחתה, עסוק בחקר ההיסטוריה שלה ובהגותה הרוחנית. <b>וְיֵשׁ אֲשֶׁר עוֹד תִּתְרַחֵב נַפְשׁוֹ עַד שֶׁיֵּצֵא וּמִתְפַּשֵּׁט מֵעַל גְּבוּל יִשְׂרָאֵל, לָשִׁיר אֶת שִׁירַת הָאָדָם, רוּחוֹ הוֹלֵךְ וּמִתְרַחֵב בְּגָאוֹן כְּלָלוּת הָאָדָם וְהוֹד צַלְמוֹ, שׁוֹאֵף הוּא אֶל תְּעוּדָתוֹ הַכְּלָלִית וּמְצַפֶּה לְהִשְׁתַּלְּמוּתוֹ הָעֶלְיוֹנָה, וּמִמְּקוֹר חַיִּים זֶה הוּא שׁוֹאֵב אֶת כְּלָלוּת הֶגְיוֹנוֹתָיו וּמֶחְקָרָיו, שְׁאִיפוֹתָיו וְחִזְיוֹנוֹתָיו</b> – ישנם שמתרחבים למעגל האנושי, ממלאים את חייהם ומקבלים השראה מהחזון העתידי של תיקון האנושות כולה. <b>וְיֵשׁ אֲשֶׁר עוֹד מִזֶּה לְמַעְלָה בְּרֹחַב יִתְנַשֵּׂא, עַד שֶׁמִּתְאַחֵד עִם כָּל הַיְּקוּם כֻּלּוֹ, עִם כָּל הַבְּרִיּוֹת, וְעִם כָּל הָעוֹלָמִים, וְעִם כֻּלָּם אוֹמֵר שִׁירָה</b> – ויש מי שהתוכן שממלא את חייו הוא תיקון המציאות בכללותה; ועל כך אמרו חז"ל ש"<b>זֶה הוּא הָעוֹסֵק בְּפֶרֶק שִׁירָה בְּכָל יוֹם שֶׁמֻּבְטָח לוֹ שֶׁהוּא בֶּן עוֹלָם הַבָּא</b>" – "פרק שירה" היא ברייתא שמרכזת פסוקים שעוסקים בשבח הקדוש ברוך הוא שעולה מכל פינות היקום. לכן העוסק בפרק שירה מחובר אל מדרגת הנצח של העולם הבא. <b>וְיֵשׁ אֲשֶׁר עוֹלֶה עִם כָּל הַשִּׁירִים הַלָּלוּ בְּיַחַד בַּאֲגֻדָּה אַחַת, וְכֻלָּם נוֹתְנִים אֶת קוֹלוֹתֵיהֶם, כֻּלָּם יַחַד מַנְעִימִים אֶת זִמְרֵיהֶם, וְזֶה לְתוֹךְ זֶה נוֹתֵן לֵשֶׁד וְחַיִּים, קוֹל שָׂשׂוֹן וְקוֹל שִׂמְחָה, קוֹל צָהֳלָה וְקוֹל רִנָּה, קוֹל חֶדְוָה וְקוֹל קְדֻשָּׁה</b> – לעיתים ניתן להתעלות למדרגה שמוצאת הרמוניה בין כל האידאלים – החיים האישיים, הלאומיים, האנושיים והקוסמולוגיים – ואזי כולם משפיעות ומזינות זו את זו; וזוהי <b>שִׁירַת הַנֶּפֶשׁ, שִׁירַת הָאוּמָּה, שִׁירַת הָאָדָם, שִׁירַת הָעוֹלָם, כֻּלָּן יַחַד מִתְמַזְּגוֹת בְּקִרְבּוֹ בְּכָל עֵת וּבְכָל שָׁעָה</b>. <b>וְהַתְּמִימוּת הַזֹּאת בְּמִלּוּאָהּ עוֹלָה הִיא לִהְיוֹת שִׁירַת קֹדֶשׁ, שִׁירַת אֵל, שִׁירַת יִשְׂרָאֵל, בְּעֹצֶם עֻזָּהּ וְתִפְאַרְתָּהּ, בְּעֹצֶם אֲמִתָּהּ וְגָדְלָהּ</b> – כשהאדם מצליח לשלב בין אידיאלים מופלאים אלו מתנגנת בקרבו "שירת קודש" – שהיא השירה האלוהית והאמירה הישראלית במלוא תפארתן; והדבר רמוז בשם <b>יִשְׂרָאֵל</b>, שהוא צירוף של המילים <b>שִׁיר</b> ו<b>אֵל</b>
. חכמי הסוד כינו זאת בשם: <b>שִׁיר פָּשׁוּט</b> – המעגל האישי; <b>שִׁיר כָּפוּל</b> – המעגל הלאומי; <b>שִׁיר מְשׁוּלָשׁ</b> – המעגל האנושי; ו<b>שִׁיר מְרֻבָּע</b> – המעגל הקוסמולוגי; והמדרגות הללו מורכבות זו על גבי זו ומופיעות ב"<b>שִׁיר הַשִּׁירִים אֲשֶׁר לִשְׁלֹמֹה</b>" שעליו דרשו חז"ל: "<b>לְמֶלֶךְ שֶׁהַשָּׁלוֹם שֶׁלּוֹ</b>" – שלמה המלך, שמבטא את האידיאלי הישראלי השלם מסוגל ליצור הרמוניה בין השירים כולם.  
<b>לְאַשִּׁפְעוֹת הַמַּחֲשָׁבָה הַכּוֹלֶלֶתמה אנו רואים בחזון, אנו רואים את המחשבה העליונה, המחשבה הכוללת כל, המחשבה שכל העצמה וכל המילוי של כל בה הוא. רואים אנו, שכל הפלגים הגדולים ממנה משתפכים, ומהפלגים יוצאים נהרים, מהנהרים נחלים, מהנחלים שטפים, מהשטפים זרמים, והזרמים מתחלקים גם הם לצנורות קטנים, והצנורות מתחלקים להמון אלפי רבבות אין קץ של קנוקנות, מריקים שפעות, רצון חיים ומחשבה. לפעמים צר מאד המקום לשוט בין הקנוקנות, נאחזת אז הנשמה בשרשיהם של הקנוקנות הדקים, בצנורות, ואם הצנור הוא גם צר, נאחזת היא בזרם, ואם הזרם צר הוא לפניה, הרי היא נאחזת בשטף, ואם השטף הוא צר, הרי היא נאחזת בנחל, ואם צר הנחל, נאחזת היא בנהר, ואם גם הנהר יצר לה, נאחזת בפלג אלהים מלא מים, המחובר למחשבה של בלי מצרים, ששם הוא מקום יאורים רחבי ידים. והשפע האחרון הנוזל מהקנוקנות נובע בדרך זה מהמקור הראשי של המחשבה העליונה, שלמעלה מזה תלא כל עין לצפות, "וד' אמר לשכן בערפל" (מלכים א ח, יב).הפלגים </b>– זרמים; <b>נהרים </b>– נהרות; <b>קנוקנות </b>– ענפים דקים; <b>שפעות </b>– שפע; <b>מצרים </b>– מגבלות; <b>יאורים </b>– אגמים; <b>תלא </b>– תתעייף.
<b>מָה אָנוּ רוֹאִים בַּחֲזוֹן?</b> – החוזה רואה את העולם הרוחני המופשט בציורים מוחשיים. מה עולה בחזונו של האדם הגדול? <b>אָנוּ רוֹאִים אֶת הַמַּחֲשָׁבָה הָעֶלְיוֹנָה, הַמַּחֲשָׁבָה הַכּוֹלֶלֶת כֹּל, הַמַּחֲשָׁבָה שֶׁכָּל הָעָצְמָה וְכָל הַמִּלּוּי שֶׁל כֹּל בָּהּ הוּא</b> – החוזה מדמה את מחשבתו של ריבונו של עולם, הכוללת את כל הברואים, כמקור מים אין סופי; <b>רוֹאִים אָנוּ, שֶׁכָּל הַפְּלַגִּים הַגְּדוֹלִים מִמֶּנָּה מִשְׁתַּפְּכִים, וּמֵהַפְּלַגִּים יוֹצְאִים נְהָרִים, מֵהַנְּהָרִים נְחָלִים, מֵהַנְּחָלִים שְׁטָפִים, מֵהַשְּׁטָפִים זְרָמִים, וְהַזְּרָמִים מִתְחַלְּקִים גַּם הֵם לִצְנֹרוֹת קְטַנִּים, וְהַצְּנֹרוֹת מִתְחַלְּקִים לַהֲמוֹן אַלְפֵי רְבָבוֹת אֵין קֵץ שֶׁל קְנוּקָנוֹת, מְרִיקִים שְׁפָעוֹת, רָצוֹן חַיִּים וּמַחֲשָׁבָה</b> – ממקור זה נובעים זרמים אדירים שמהם נמשכים נהרות, ומהם נחלים, ומהם זרמים שנעשים דקים יותר ויותר, שמעניקים שפע של ברכה לעולם. ציור זה מתאר כיצד המחשבה האלוהית מעניקה חיים לבריות כולן, מן הגדולות ועד הקטנות, מכללי הכללים ועד פרטי הפרטים. <b>לִפְעָמִים צַר מְאֹד הַמָּקוֹם לָשׁוּט בֵּין הַקְּנוּקָנוֹת, נֶאֱחֶזֶת אָז הַנְּשָׁמָה בְּשָׁרְשֵׁיהֶם שֶׁל הַקְּנוּקָנוֹת הַדַּקִּים, בִּצְנֹרוֹת, וְאִם הַצִּנּוֹר הוּא גַּם צַר, נֶאֱחֶזֶת הִיא בַּזֶּרֶם, וְאִם הַזֶּרֶם צַר הוּא לְפָנֶיהָ, הֲרֵי הִיא נֶאֱחֶזֶת בַּשֶּׁטֶף, וְאִם הַשֶּׁטֶף הוּא צַר, הֲרֵי הִיא נֶאֱחֶזֶת בַּנַּחַל, וְאִם צַר הַנַּחַל, נֶאֱחֶזֶת הִיא בַּנָּהָר, וְאִם גַּם הַנָּהָר יֵצֶר לָהּ, נֶאֱחֶזֶת בְּפֶלֶג אֱלֹהִים מָלֵא מַיִם, הַמְּחֻבָּר לְמַחֲשָׁבָה שֶׁל בְּלִי מְצָרִים, שֶׁשָּׁם הוּא מְקוֹם יְאוֹרִים רַחֲבֵי יָדַיִם</b> – לעיתים חשה נשמת האדם צמצום בעיסוק בפרטים הקטנים של המציאות ואזי היא מתחברת למקור הכללי שמאחוריהם, ואם גם שם חשה מחנק אזי היא מעמיקה למקור יותר כללי וכן הלאה; עד ליניקה ישירה מהשפע האלוהי האינסופי חסר הגבולות. <b>וְהַשֶּׁפַע הָאַחֲרוֹן הַנּוֹזֵל מֵהַקְּנוּקָנוֹת נוֹבֵעַ בְּדֶרֶךְ זֶה מֵהַמָּקוֹר הָרָאשִׁי שֶׁל הַמַּחֲשָׁבָה הָעֶלְיוֹנָה, שֶׁלְּמַעְלָה מִזֶּה תְּלָא כָּל עַיִן לִצְפּוֹת</b> – ואזי יוצא שגם הפרט הדק והזעיר ביותר מתחבר למקור האלוהי שהוא רחב ואינסופי, מעל ומעבר לתפיסה האנושית המוגבלת; כדברי הפסוק: "<b>וַד' אָמַר לִשְׁכֹּן בָּעֲרָפֶל</b>" – האלוהות במקורה היא חסרת גבולות ואיננה ניתנת לכימות והגדרה (מצויה בערפל). 

<b>לִבְמַעֲלוֹת הַהַכְלָלָהאִישׁ יְחִידִי צָרִיךְ לִמְצֹא עַצְמוֹ בְּעַצְמוֹ, וְאַחַר כָּךְ הוּא מוֹצֵא אֶת עַצְמוֹ בָּעוֹלָם הַמְּסַבְּבוֹ, שֶׁהוּא חֶבְרָתוֹ, צִבּוּרוֹ וְעַמּוֹ. הַצִּבּוּר הוּא מוֹצֵא אֶת עַצְמוֹ בְּעַצְמוֹ, וְאַחַר כָּךְ הוּא מוֹצֵא אֶת עַצְמוֹ בָּאֲנוּשִׁיּוּת כֻּלָּהּ. הָאֲנוּשִׁיּוּת הִיא מוֹצְאָה עַצְמָהּ בְּעַצְמָהּ בַּתְּחִלָּה, וְאַחַר כָּךְ הִיא מוֹצְאָה אֶת עַצְמָהּ בָּעוֹלָם. הָעוֹלָם מוֹצֵא אֶת עַצְמוֹ בְּעַצְמוֹ וְאַחַר כָּךְ הוּא מוֹצֵא אֶת עַצְמוֹ בְּעוֹלָמִים כֻּלָּם, הַמְּסֹבְבִים אוֹתוֹ. הַסְּבִיבָה הָעוֹלָמִית בִּכְלָלוּתָהּ הִיא מוֹצְאָה אֶת עַצְמָהּ בְּעַצְמָהּ, וְאַחַר כָּךְ הִיא מוֹצְאָה אֶת עַצְמָהּ בְּהַהַכְלָלָה הַסּוּג סוּגִית הָעֶלְיוֹנָה שֶׁל כָּל הָעוֹלָמִיּוּת. הָעוֹלָמִיּוּת הִיא מוֹצְאָה אֶת עַצְמָהּ בְּעַצְמָהּ, וְאַחַר כָּךְ הִיא מוֹצְאָה אֶת עַצְמָהּ בַּחֹסֶן הַמָּלֵא, בְּהָאוֹר הָעֶלְיוֹן, בַּהֲמוֹן הַחַיִּים וּמְקוֹר יְמֵמֵיהֶם, בָּאוֹרָה הָאֱלֹהִית. וְאָז מִתְאַחֲדוֹת כָּל הַהַכָּרוֹת הַלָּלוּ יַחַד, וְחוֹזְרוֹת וְנַעֲשׂוֹת חֲטִיבָה אַחַת, שֶׁכְּלָלוּתָהּ הִיא אַדִּירָה לְאֵין חֵקֶר, וּפְרָטִיּוּתָהּ הִיא חֲסִינָה, תְּמִימָה שְׁלֵמָה וּמְבֻלֶּטֶת עַד אֵין קֵץ וְתַכְלִית. וְשֶׁטֶף הַחַיִּים הוֹלֵךְ וְשׁוֹטֵף, וְאוֹר הַקֹּדֶשׁ הוֹלֵךְ וּמִתְגַּבֵּר, "וְשָׁרִים כְּחֹלְלִים כָּל מַעְיָנַי בָּךְ" (תהילים פז, ז).הַמְּסַבְּבוֹ </b>– המקיף אותו; <b>הַסּוּג סוּגִית</b> – בעלת הסוגים האינסופיים; <b>יְמֵמֵיהֶם</b> – ימיהם; <b>חֲטִיבָה</b> – יחידה; <b>לְאֵין חֵקֶר</b> – לאין סוף; <b>וּמְבֻלֶּטֶת</b>
– בולטת ובעלת רושם.

<b>אִישׁ יְחִידִי צָרִיךְ לִמְצֹא עַצְמוֹ בְּעַצְמוֹ, וְאַחַר כָּךְ הוּא מוֹצֵא אֶת עַצְמוֹ בְּעוֹלָם הַמְּסַבְּבוֹ, שֶׁהוּא חֶבְרָתוֹ, צִבּוּרוֹ וְעַמּוֹ</b> – בכדי שאדם ימצא את אושרו עליו בתחילה להתכנס ולחפש את עולמו הפנימי, רק לאחר מכן ימצא את מקומו בחברה שמקיפה אותו, במסגרת הציבורית והלאומית. <b>הַצִּבּוּר הוּא מוֹצֵא אֶת עַצְמוֹ בְּעַצְמוֹ, וְאַחַר כָּךְ הוּא מוֹצֵא אֶת עַצְמוֹ בָּאֲנוּשִׁיּוּת כֻּלָּהּ</b> – כל ציבור וכל אומה צריכים לברר לעצמם את תפקידם בעולם, ורק לאחר מכן להתחבר למעגל האנושות הכללית; <b>הָאֲנוּשִׁיּוּת הִיא מוֹצְאָה עַצְמָהּ בְּעַצְמָהּ בַּתְּחִלָּה, וְאַחַר כָּךְ הִיא מוֹצְאָה אֶת עַצְמָהּ בְּעוֹלָם</b> – אף האנושות צריכה לברר לעצמה מהי מהות האדם בטרם תגבש יחס נכון לשאר מעגלי החיים. עקרון זה נכון גם ביחס לשאר מרחבי המציאות: <b>הָעוֹלָם מוֹצֵא אֶת עַצְמוֹ בְּעַצְמוֹ וְאַחַר כָּךְ הוּא מוֹצֵא אֶת עַצְמוֹ בְּעוֹלָמִים כֻּלָּם, הַמְּסַבְּבִים אוֹתוֹ</b> – כדור הארץ שומר על יחודו במרחב ורק אחר כך הוא מתנהל כחלק ממערכת השמש; <b>הַסְּבִיבָה הָעוֹלָמִית בִּכְלָלוּתָהּ הִיא מוֹצְאָה אֶת עַצְמָהּ בְּעַצְמָהּ, וְאַחַר כָּךְ הִיא מוֹצְאָה אֶת עַצְמָהּ בְּהַכְלָלָה הַסּוּג סוּגִית הָעֶלְיוֹנָה שֶׁל כָּל הָעוֹלָמִיּוּת</b> – מערכת השמש מגובשת כמערכת בפני עצמה ורק אחר כך היא מתפקדת כחלק מכלל הגלקסיות בסוגיהן האינסופי; <b>הָעוֹלָמִיּוּת הִיא מוֹצְאָה אֶת עַצְמָהּ בְּעַצְמָהּ, וְאַחַר כָּךְ הִיא מוֹצְאָה אֶת עַצְמָהּ בַּחֹסֶן הַמָּלֵא, בָּאוֹר הָעֶלְיוֹן, בַּהֲמוֹן הַחַיִּים וּמְקוֹר יְמֵמֶיהָם, בָּאוֹרָה הָאֱלֹהִית</b> – המרחב הגשמי בכללותו שומר על אופיו המיוחד ורק לאחר מכן פונה אל מקורו האלוהי. <b>וְאָז מִתְאַחֲדוֹת כָּל הַהַכָּרוֹת הַלָּלוּ יַחַד, וְחוֹזְרוֹת וְנַעֲשׂוֹת חֲטִיבָה אַחַת, שֶׁכְּלָלוּתָהּ הִיא אַדִּירָה לְעֵין חֵקֶר, וּפְרָטִיּוּתָהּ הִיא חֲסִינָה, תְּמִימָה שְׁלֵמָה וּמְבֹלֶטֶת עַד אֵין קֵץ וְתַכְלִית</b> – כאשר התכנים נבנים במציאות בסדר הזה, בסופו של דבר מסתדר העולם כולו כחטיבה אחת. מצד אחד, כל המרחב הקוסמי כולו מאוחד ומצד שני נשמרת הזהות הרוחנית הבולטת של כל פרט. <b>וְשֶׁטֶף הַחַיִּים הוֹלֵךְ וְשׁוֹטֵף, וְאוֹר הַקֹּדֶשׁ הוֹלֵךְ וּמִתְגַּבֵּר</b> – הרצון האלוהי המתגלה על היחיד הולך ומתגלה באומה, באנושות ובעולם. העולם כולו מתמלא ברצון אלוהי ובשירה נפלאה המביאה לידי ביטוי את ההרמוניה שבין חלקי הבריאה השונים; כדברי משורר התהלים: "<b>וְשָׁרִים כְּחֹלְלִים כָּל מַעְיָנַי בָּךְ</b>" – ושליטי ("שרי") הקודש רוקדים ("מחוללים") מפני שכל מעייניהם רק בקדוש ברוך הוא. הדבקות בה' מאפשרת להרמוניה להופיע בעולם.   

<b>מַאֲמַר רְבִיעִי הַטּוֹב הַכְּלָלִי סֵדֶר הָאִידֵיאָלִיּוּת הָרוּחָנִית אֵינָהּ יוֹדַעַת מִמַּהוּת הַפֵּרוּד כְּלָל, הִיא מַכִּירָה רַק אֶת הַכְּלָלוּת וְאֶת הָאֶחָדּוּת, אֵין שׁוּם פְּרָט נִסְקָר אֶצְלָהּ כִּי אִם בְּתוֹר חֵלֶק שֶׁל כְּלָל</b>. בשביל כך אינה יכולה להכיר שום טוב רק טוב כללי,ושום רע כי אם כשהוא רק כללי. ומתוך שרע כללי לא נמצא כלל, והכלליות הלא היא הולכת גם כן ביחס לההופעות שבצורת הזמן שאין האידיאליות חושבת ומתקשרת בנקודה מיוחדת שבה, כי אם בכל שטפה הגדול, מתוך כך באה היא להכיר, שלא יש כלל במציאות רע, כי אם כולה היא טובה. "וירא אלהים את כל אשר עשה והנה טוב מאד" (בראשית א, לא). החמרנות הגופנית היא עושה את הפירוד בין הנושאים שבמציאות, וממילא גם את הניגודים שבהם, וכל זמן שישנה עדיין הכרה שיש טוב ורע, אין האדם צריך להתקשר במזגו עם תכונה זו, לא יאכל מעץ הדעת טוב ורע, כי רק עז החיים שכולו טוב מוכן הוא לו. ומוכן הוא לו גם אכלו מעץ הדעת טוב ורע, אחר שיעמוד במסות הרבות שהוא הולך ומתנסה, וזוהמתו הולכת ומטהרת, שכלו מזדכך ומדותיו מתתקנות, ותשוב ההכרה של עז החיים להתקשר עמו, ואז יהפך עץ הדעת טוב ורע לעץ מלא חיים וטוב כולו. ואין דור שהעבודה הגדולה הזאת, של התבררות ההכרה והרצון לבער על ידה את הרע ממציאותו, תהיה נפסקת בו, והוא יסוד העולם וקיומו. "אמרו צדיק כי טוב" (ישעיהו ג, י). נסקר – נבחן; שבצורת – בציר; במזגו – באופיו; עז – כוח, עוצמה; במסות – בניסיונות; מזדכך – מטהר; לבער – לסלק, לנקות. 
<b>הָאִידֵיאָלִיּוּת הָרוּחָנִית אֵינָהּ יוֹדַעַת מִמַּהוּת הַפֵּרוּד כְּלָל, הִיא מַכִּירָה רַק אֶת הַכְּלָלוּת וְאֶת הָאֶחָדּוּת, אֵין שׁוּם פְּרָט נִסְקָר אֶצְלָהּ כִּי אִם בְּתוֹר חֵלֶק שֶׁל כְּלָל</b> –  תפיסת עולם רוחנית רואה את העיקרון הכללי העומד ביסוד כל תופעה, וממילא רואה כל פרט כחלק ממכלול; <b>בִּשְׁבִיל כָּךְ אֵינָהּ יְכוֹלָה לְהַכִּיר שׁוּם טוֹב רַק טוֹב כְּלָלִי, וְשׁוּם רַע כִּי אִם כְּשֶׁהוּא רַק כְּלָלִי</b> – מבט זה נכון גם ביחס למושגי ה"טוב" וה"רע": כל התופעות הטובות מתכנסות תחת יסוד "טוב" אחד, וכל התופעות הרעות מתכנסות תחת "רוע" כללי אחד; <b>וּמִתּוֹךְ שֶׁרַע כְּלָלִי לֹא נִמְצָא כְּלָל</b> – אולם מכיוון שהיצירה היא פועל כפיו של אלוהים הטוב, גם ה"רוע הכללי" איננו עומד לבדו אלא הוא חלק ממערכה גדולה יותר, <b>וְהַכְּלָלִיּוּת הֲלֹא הִיא הוֹלֶכֶת גַּם כֵּן בְּיַחַס לְהַהוֹפָעוֹת שֶׁבְּצוּרַת הַזְּמַן שֶׁאֵין הָאִידֵיאָלִיּוּת חוֹשֶׁבֶת וּמִתְקַשֶּׁרֶת בְּנְקֻדָּה מְיֻחֶדֶת שֶׁבָּהּ, כִּי אִם בְּכָל שִׁטְפָּהּ הַגָּדוֹל</b> – והחוקיות הכללית של המציאות מכלילה בשטפה הטוב גם תופעות נקודתיות בציר הזמן, ו<b>מִתּוֹךְ כָּךְ בָּאָה הִיא</b> הכלליות <b>לְהַכִּיר, שֶׁלֹּא יֵשׁ כְּלָל בַּמְּצִיאוּת רַע, כִּי אִם כֻּלָּהּ הִיא טוֹבָה</b> – התפיסה הכוללת מגיעה למסקנה שלרוע אין ממשות בפני עצמו אלא הוא רק נועד לאתגר את הוצאת הטוב אל הפועל. על כך נאמר: <b>"וַיַּרְא אֱלֹהִים אֶת כָּל אֲשֶׁר עָשָׂה וְהִנֵּה טוֹב מְאֹד" – </b>ודרשו חז"ל שאותו "מאד" רומז ליצר הרע ולמלאך המוות, כלומר: גם התופעות הרעות שבמציאות הם חלק ממחשבה עמוקה המכוונת לטובה. <b>הַחָמְרָנוּת הַגּוּפָנִית הִיא עוֹשָׂה אֶת הַפֵּרוּד בֵּין הַנּוֹשְׂאִים שֶׁבַּמְּצִיאוּת, וּמִמֵּילָא גַּם אֶת הַנִּגּוּדִים שֶׁבָּהֶם</b> – כל עוד האדם אחוז בתפיסה חושנית לא יצליח הוא להשתחרר מהשקפה שטחית הוראה את המציאות כאוסף של פרטים מפורדים ומתנגדים זה לזה, <b>וְכָל זְמַן שֶׁיֵּשְׁנָה עֲדַיִן הַכָּרָה שֶׁיֵּשׁ טוֹב וְרַע, אֵין הָאָדָם צָרִיךְ לְהִתְקַשֵּׁר בְּמִזְגוֹ עִם תְּכוּנָה זוֹ</b>– ולכן קרוי האדם להתעלות באופיו מעל הפירוד בין טוב ורע, כדברי הציווי לאדם הראשון ש<b>לֹּא יֹאכַל מֵעֵץ הַדַּעַת טוֹב וָרָע, כִּי רַק עֹז הַחַיִּים שֶׁכֻּלּוֹ טוֹב מוּכָן הוּא לוֹ</b> – "עץ הדעת טוב ורע" זוהי התפיסה הרואה הפרדה בין "טוב" ו"רע", האדם נצטווה להתרחק מכך ולאכול רק מ"עץ החיים" – מן התפיסה הכוללת הרואה את החיים כאחדות אחת. <b>וּמוּכָן הוּא לוֹ גַּם אָכְלוֹ מֵעֵץ הַדַּעַת טוֹב וָרָע, אַחַר שֶׁיַּעֲמֹד בַּמַּסּוֹת הָרַבּוֹת שֶׁהוּא הוֹלֵךְ וּמִתְנַסֶּה, וְזֻהֲמָתוֹ הוֹלֶכֶת וּמִטַּהֶרֶת, שִׂכְלוֹ מִזְדַּכֵּךְ וּמִדּוֹתָיו מִתְתַּקְּנוֹת, וְתָשׁוּב הַהַכְרָה שֶׁל עֹז הַחַיִּים לְהִתְקַשֵּׁר עִמּוֹ</b> – רק לאחר שיצליח האדם להתעלות, מתוך ניסיונות רבים, ולהבין כיצד גם הרע הוא חלק מהטוב השלם – יוכל לאכול לעתיד מ"עץ הדעת"; <b>וְאָז יֵהָפֵךְ עֵץ הַדַּעַת טוֹב וָרָע לְעֵץ מָלֵא חַיִּים וְטוֹב כֻּלּוֹ</b> – זהו החזון שבו "עץ הדעת" מתמזג לחלוטין עם "עץ החיים". <b>וְאֵין דּוֹר שֶׁהָעֲבוֹדָה הַגְּדוֹלָה הַזֹּאת, שֶׁל הִתְבָּרְרוּת הַהַכְרָה וְהָרָצוֹן לְבַעֵר עַל יָדָהּ אֶת הָרַע מִמְּצִיאוּתוֹ, תִּהְיֶה נִפְסֶקֶת בּוֹ, וְהוּא יְסוֹד הָעוֹלָם וְקִיּוּמוֹ</b> – בכל דור קרואים בני האדם לברר לעולם ולעצמם רעיון עמוק זה, וכך אט אט מתבער הרע מן המציאות; כדברי הנביא: <b>"אִמְרוּ צַדִּיק כִּי טוֹב"</b> – תפקיד הצדיקים להביא את הטוב לעולם. 


 
<b>בִּכְלָלוּת הָעוֹלָם, הַמַּעֲשִׂי וְהָרוּחָנִי, אֵין כָּל רַע נִמְצָא כִּי אִם בְּעֶרְכּוֹ הַבּוֹדֵד, אֲבָל בְּקִבּוּץ הַכֹּל, הַכֹּל הוּא טוֹב מַמָּשׁ,</b> לא מפני בטול ברוב, כפי החשבון הצנום. אלא מצד הערך העצמי האידיאלי. ומובן מזה שכל מה שהקירוב אל כל נעשה יותר גדול התכונה, הרע מתמעט, והטוב מתגלה. ולא עוד אלא שקיבוץ הרע בכל חלקיו מופיע לעומק טוב גדול מאד, והוא מתחבר בעומק רתיחות שקיקתו אל הטוב המוחלט, 'שלא יגורהו רע' (על פי תהילים ה, ה), "כלו הפך לבן טהור" (ויקרא יג, יג). והחיים הגנוזים בהשקפה נצחית זו הם הם המעמידים את העולם,ונותנים פרמא על פני כל המזיקים, שלא יוכלו לטשטש את העולם, "וגבה מעל גבה שמר" (קהלת ה, ז).הצנום – הפשוט, המצומצם; התכונה – האופי; רתיחות שקיקתו – סערת שאיפתו; יגורהו – יפחידהו; הגנוזים – הכנוסים; פרמא – צעיף (דברים רבה פד), ובהקשר שלנו: מחסה.
<b>בִּכְלָלוּת הָעוֹלָם, הַמַּעֲשִׂי וְהָרוּחָנִי, אֵין כָּל רַע נִמְצָא כִּי אִם בְּעֶרְכּוֹ הַבּוֹדֵד, אֲבָל בְּקִבּוּץ הַכֹּל, הַכֹּל הוּא טוֹב מַמָּשׁ</b> – כשמתבוננים על מקרה בודד במציאות אנו מוצאים בו חסרונות, אולם כשמתבוננים במבט מעמיק על המציאות בכללותה אנו מוצאים שהטוב הוא העיקר במציאות; <b>לֹא מִפְּנֵי בִּטּוּל בְּרֹב, כְּפִי הַחֶשְׁבּוֹן הַצָּנוּם אֶלָּא מִצַּד הָעֵרֶךְ הָעַצְמִי הָאִידֵאָלִי</b> – לא רק מפני שבהסתכלות הפשוטה ("צנומה") יש במציאות רוב כמותי למקרים הטובים מאשר לרעים, אלא שמבחינה איכותית יש ערך עצמי לאידיאל הטוב מאשר לרע. <b>וּמוּבָן מִזֶּה שֶׁכָּל מַה שֶׁהַקֵּרוּב אֶל כֹּל נַעֲשֶׂה יוֹתֵר גָּדוֹל הַתְּכוּנָה, הָרַע מִתְמַעֵט, וְהַטּוֹב מִתְגַּלֶּה</b> – ככל שהפרט מתקרב בתכונתו אל הכלל, הרי ניתן להבחין כיצד הטוב בו גדל והרע מצטמצם; <b>וְלֹא עוֹד אֶלָּא שֶׁקִּבּוּץ הָרַע בְּכָל חֲלָקָיו מוֹפִיעַ לְעֹמֶק טוֹב גָּדוֹל מְאֹד, וְהוּא מִתְחַבֵּר בְּעֹמֶק רְתִיחוֹת שְׁקִיקָתוֹ אֶל הַטּוֹב הַמֻּחְלָט</b> – ויתרה מזאת, מתברר כיצד הרע שוקק למעשה בכל עוצמתו אל הטוב. לכן נאמר על ריבונו של עולם <b>"שֶׁלֹּא יְגֻרֶהוּ רָע"</b> – שכביכול לא מפחיד אותו הרוע, שכן במבט האלוהי הרוע לא עומד בפני עצמו. וכך נאמר בתורה ביחס לנגע הצרעת ש<b>"כֻּלּוֹ הָפַךְ לָבָן טָהוֹר"</b> – כשנגע הלבן מתפשט על כל גופו של האדם אין הוא מטמא, מדוע? כי כשבוחנים את הנגע ביחס לכלל אישיות האדם אנו מוצאים את התכלית הגנוזה בו וממילא טומאתו סרה. <b>וְהַחַיִּים הַגְּנוּזִים בְּהַשְׁקָפָה נִצְחִית זוֹ הֵם הֵם הַמַּעֲמִידִים אֶת הָעוֹלָם, וְנוֹתְנִים פַּרְמָא עַל פְּנֵי כָּל הַמַּזִּיקִים, שֶׁלֹּא יוּכְלוּ לְטַשְׁטֵשׁ אֶת הָעוֹלָם</b> – מתוך מבט כזה נולדים באדם כוחות מלאי שמחה שמעניקים מחסה ("פרמא") בפני הייאוש, העצלות והדיכאון ("המזיקים") שנולדים מפגישה שטחית עם הרוע שבעולם. נמצא שרק מבט גבוה של אמונה הוא השומר על הטוב והאופטימיות שקיימים בנפש האדם – "<b>וְגָבֹהַּ מֵעַל גָּבֹהַּ שֹׁמֵר</b>".  
 
גהאידאל העליוןזורח הוא באספקלריא של קודש האידיאל המלא של העולם, לא אותו האידיאל המוזער, הנופל בההויה המצומצמה, אלא האידיאל המרומם האלהי במלא מילואו, והוא יסוד העולם היותר עתיק, מציאות העולם היותר ממשית. המציאות הזעירה רק מיניקת לשדו העליון היא מתקימת ומתברכת. מתגלה במהות האידיאליות המרוממה שאין הפכים במציאות, אין טוב שלעומתו יש רע, אבל יש מדרגות במציאות, יש טוב שלעומתו יש טוב יותר עליון, חיים וחיין דחיין. ומזיו אורו מתגלה שהתיאור של רע, שאנו מתארים במציאות המוגבלה, הוא רק תיאור עראי, לפי הגבלתה של הכרתנו, ובאמת כל שחרות היא רק לבנונית מוקטנה, וכל רשע הוא צדק מוזער. ומעומק הטוב מתגלה יסוד הרחמים העליונים, ויגלה ויראה לעין כל, כי "ד' הוא האלהים" (מלכים א יח, לט), ועתיקא קדישא וזעיר אנפין כוליה חד, ו"עין ד' אל יראיו" (תהילים לג, יח), עינא חוורא, עינא דכלא ימינא "כי עין בעין יראו בשוב ד' ציון" (ישעיהו נב, ח), ונודעה יד ד', "וראו כל בשר יחדו כי פי ד' דבר" (שם מ, ה). באספקלריא – במראה, ובהקשר שלנו: במבט בהיר; המוזער – המוקטן; בההויה המצומצמה – במציאות המוקטנת; לשדו – מעיינו; וחיין דחיין – וחיי החיים; עראי– זמני; <b>שַׁחֲרוּת</b> – שחור, ובהקשר שלנו: רוע; <b>לְבֶנּוּנִית מוּקְטֶנֶּת</b> – לבן קטן, ובהקשר שלנו: טוב מוקטן; <b>וְעַתִּיקָא קַדִּישָׁא</b> – עתיק קדוש, ובהקשר שלנו: העומק הקדוש; <b>וְזָעֵיר אַנְפִּין</b> – פרצוף קטן, ובהקשר שלנו: הצדדים הנמוכים של המציאות; <b>עֵינָא חִוָּורָא</b> – עין לבנה; <b>עֵינָא דְּכֹלָּא יְמִינָא</b> – העין שכולה ימין, ובהקשר שלנו: מבט שכולו רוחני.
<b>זוֹרֵחַ הוּא בְּאַסְפַּקְלַרְיָא שֶׁל קֹדֶשׁ הָאִידֵאָל הַמָּלֵא שֶׁל הָעוֹלָם, לֹא אוֹתוֹ הָאִידֵאָל הַמֻּזְעָר, הַנּוֹפֵל בְּהַהֲוִיָּה הַמְּצֻמְצֶמֶת, אֶלָּא הָאִידֵאָל הַמְּרוֹמָם הָאֱלֹהִי בְּמִלֹּא מִלּוּאוֹ, וְהוּא יְסוֹד הָעוֹלָם הַיּוֹתֵר עָתִיק, מְצִיאוּת הָעוֹלָם הַיּוֹתֵר מַמָּשִׁית</b> – במציאות הגלויה והמצומצמת אנו נפגשים עם אידיאלים חלקיים, אולם מבט בהיר של קודש מזהה את האידיאל האינסופי שעומד ביסוד המציאות והוא הממשות האמיתית שלה. <b>הַמְּצִיאוּת הַזְּעֵירָה רַק מִינִיקַת לִשְׁדּוֹ הָעֶלְיוֹן הִיא מִתְקַיֶּמֶת וּמִתְבָּרֶכֶת</b> –כל הקיום של עולמנו המצומצם הוא בזכות האידיאל האלוהי שעומד בבסיסו. <b>מִתְגַּלֶּה בְּמַהוּת הָאִידֵּאלִיּוֹת הַמְּרוֹמֶמֶת שֶׁאֵין הֲפָכִים בִּמְצִיאוּת, אֵין טוֹב שֶׁלְּעֻמָּתוֹ יֵשׁ רַע, אֲבָל יֵשׁ מַדְרֵגוֹת בִּמְצִיאוּת, יֵשׁ טוֹב שֶׁלְּעֻמָּתוֹ יֵשׁ טוֹב יוֹתֵר עֶלְיוֹן, חַיִּים וְחַיִּין דְּחַיִּין</b> – באותה מדרגה עליונה של טוב אלוהי אינסופי אין רע וניגודיות, אלא רק מדרגות שונות של טוב; ישנו טוב רגיל ("חיים"), וישנו טוב עמוק יותר ("חיי החיים"), והפער בין מדרגות הטוב הללו נקרא אצלנו "רע". <b>וּמִזִּיו אוֹרוֹ מִתְגַּלֶּה שֶׁהַתֵּאוּר שֶׁל רַע, שֶׁאָנוּ מְתָאֲרִים בַּמְּצִיאוּת הַמֻּגְבֶּלֶת, הוּא רַק תֵּאוּר עֲרָאִי, לְפִי הַגְבָּלָתָהּ שֶׁל הַכָּרָתֵנוּ</b> – ואזי מתברר שמה שאנו מגדירים כ"רע" זוהי רק הגדרה זמנית לפי עולם המושגים הסובייקטיבי שלנו, <b>וּבֶאֱמֶת כָּל שַׁחֲרוּת הִיא רַק לְבֶנּוּנִית מוּקְטֶנֶּת, וְכָל רֶשַׁע הוּא צֶדֶק מוּזְעָר</b> – ולמעשה הרע ("שחור") הוא רק טוב קטן ("לבן מוקטן"), וה"רשע" הוא למעשה הופעת הצדק בצורה זעירה יותר; וממילא מתברר כיצד גם הרוע והרשע מקדמים בדיעבד את הטוב בעולם; <b>וּמֵעֹמֶק הַטּוֹב מִתְגַּלֶּה יְסוֹד הָרַחֲמִים הָעֶלְיוֹנִים</b> – הרצון האלוהי משתמש גם בתופעות שליליות לקדם את "עומק הטוב" שעתיד להגלות; לכן אף על פי שאנחנו כבני אדם חייבים להילחם ברוע, ההשגחה העליונה סבלנית ומלאת רחמים כלפי תופעות מקולקלות; <b>ו</b>לעתיד לבא <b>יִגְלֶה וְיֵרָאֶה לְעֵין כֹּל</b> "<b>כִּי ד' הוּא הָאֱלֹהִים</b>" – לעתיד האדם יתעלה אל הרצון האלוהי שעומד ביסוד העולם ואז יתברר לו כיצד כל מה שנתפס כרע הוא בעצם חלק מהטוב, כיצד שם "יהוה" (שמייצג את הנהגה אלוהית נצחית שמעל ההווה וההגדרות העולמיות), קשור ומחובר עם שם "אלוהים" (שמייצג הנהגה אלוהית בעולם הזה שמבדילה בין טוב ורע ובין צדיק לרשע). <b>ו</b>במילים של תורת הסוד: <b>עַתִּיקָא קַדִּישָׁא וְזָעֵיר אַנְפִּין כֻּלֵּיהּ חַד</b> – הרצון האלוהי השורשי, הכולל את הטוב והרע יחד נקרא: "עתיקא קדישא" – הוא הרצון היסודי העתיק והקדום ביותר. הרצון האלוהי המצומצם, המנהיג את העולם ביחס למצבו בהווה נקרא "זעיר אנפין" – פנים זעירות – התבוננות מצומצמת על הכוחות שבעולם. לעתיד יתברר עומק הקשר והזיקה שביניהם. <b>ו</b>משמעות הפסוק "<b>עֵין ד' אֶל יְרֵאָיו</b>" היא ש<b>עֵינָא חִוָּורָא, עֵינָא דְּכֹלָּא יְמִינָא</b> – מדוע הפסוק: "עין ה' אל יראיו" מציין עין אחת בלבד המיוחסת כביכול לריבונו של עולם? מבואר בתורת הסוד שמצד הרצון האלוהי העליון אין שתי עיניים (עין אחת המתייחסת לטוב ועין אחת המתייחסת לרע), אלא רק מבט אחד מלא טוב הסוקר את הטוב והרע יחד – עין אחת (שמכונה "עין לבנה", "עין שכולה ימין"). לעתיד יתעלו ישראל למבט עליון זה. על כך נאמר: "<b>כִּי עַיִן בְּעַיִן יִרְאוּ בְּשׁוּב ד' צִיּוֹן</b>", <b>וְנוֹדְעָה יַד ד',</b> "<b>וְרָאוּ כָל בָּשָׂר יַחְדָּו כִּי פִּי ד' דִּבֵּר</b>" – יתגלה לעין כל שכל המציאות, הטוב והרע שבה, מנוהלת ומכוונת על ידי בורא עולם.
<b>דְּהָשְׁתֵּי הַשְׁקָפוֹת עוֹלָם הֵן, הַהַשְׁקָפָה הַמְּאַחֶדֶת, וְהַהַשְׁקָפָה הַמְּפָרֶדֶת. הַהַשְׁקָפָה הַמְּאַחֶדֶת רוֹאָה אֶת כָּל הֶחָזוֹן שֶׁל נִמְצָאִים מְפֹרָדִים זֶה מִזֶּה רַק בְּתוֹר טָעוּת הַחֹשׁ, וּמִיעוּט הַהֶאָרָה, אֲבָל אֲמִתַּת הַמְּצִיאוּת הִיא רַק אַחְדוּת גְּדוֹלָה, וְהַנִּמְצָאִים הָרַבִּים וְהַשּׁוֹנִים הֵם רַק גִּלּוּיִם מְיֻחָדִים, אֵבָרִים שׁוֹנִים, צְבָעִים וּגְוָנִים שׁוֹנִים שֶׁל אוֹתָהּ הַחֲטִיבָה הָאַחְדוּתִית. וּבְהַשְׁקָפַת הָאַחְדוּת מַבִּיטִים עַל הַכֹּל, וְאָז מִמֵּילָא מִתְמַצֵּא</b>
החטיבה – היחידה; <b>מִתְמַצֵּא</b>
– יוצא; <b>הַחִדּוּר הַתְּהוֹמִי</b> – חלחול העומק; <b>צְבִיוֹנָהּ</b> – אופייה; <b>מִתְאַדָּרִים</b> – מתעצמים; <b>הָאֹרְחוֹת</b> – הדרכים; <b>הָעֲלִילוֹת</b> – המאורעות; <b>אָצוּר</b> – גנוז; <b>שֶׁבַּהֲוָיָה</b> – שבמציאות; <b>הַתְּדִירִית</b> – התמידית; <b>מִתְגַּוֶּנֶת</b> – מתעשרת; <b>הַחֶדְוָתִית</b> – השמחה; <b>הַחֲבָלִים</b> – הייסורים; <b>תַּהֲלוּכוֹת</b> – מסלולי.

<b>שְׁתֵּי הַשְׁקָפוֹת עוֹלָם הֵן, הַהַשְׁקָפָה הַמְּאַחֶדֶת, וְהַהַשְׁקָפָה הַמְּפָרֶדֶת</b> – ניתן להתבונן על העולם משתי נקודות מבט מנוגדות: מזו שרואה את החיבור העמוק שבין הבריות; ומזו שרק בוחנת את פרטי המציאות. <b>הַהַשְׁקָפָה הַמְּאַחֶדֶת רוֹאָה אֶת כָּל הֶחָזוֹן שֶׁל נִמְצָאִים מְפֹרָדִים זֶה מִזֶּה רַק בְּתוֹר טָעוּת הַחוּשׁ, וּמִעוּט הַהֶאָרָה, אֲבָל אֲמִתַּת הַמְּצִיאוּת הִיא רַק אַחְדוּת גְּדוֹלָה, וְהַנִּמְצָאִים הָרַבִּים וְהַשּׁוֹנִים הֵם רַק גִּלּוּיִם מְיֻחָדִים, אֵבָרִים שׁוֹנִים, צְבָעִים וְגוְָנִים שׁוֹנִים שֶׁל אוֹתָהּ הַחֲטִיבָה הָאַחְדוּתִית</b> – המבט האחדותי מבין שהפירוד המצוי בין פרטי המציאות הוא רק תוצר של תפיסה חושנית מוטעית, אולם מצד האמת המציאות היא ישות אחת המחולקת לאיברים שונים ומגוונים. <b>וּבְהַשְׁקָפַת הָאַחְדוּת מַבִּיטִים עַל הַכֹּל, וְאָז מִמֵּילָא מִתְמַצֵּא חֶשְׁבּוֹן הַטּוֹב, כִּי הַכֹּל בְּיַחַד בְּוַדַּאי הוּא טוֹב בְּתַכְלִית הַטּוֹב, וְהוּא עוֹד הַרְבֵּה יוֹתֵר טוֹב עַל יְדֵי הִתְגַּלּוּת הַחֲלָקִים הָרָעִים שֶׁלּוֹ, מֵאִלּוּ הָיָה חָסֵר אוֹתָם הָאֵבָרִים אוֹ אוֹתָם דַּרְכֵי הַגִּלּוּי</b> – להשקפה מעמיקה זו השלכה דרמטית על יחסי הטוב והרע שבמציאות. מכיוון שכל המציאות קשורה יחד ממילא גם מה שנתפס בעיננו כרע איננו אלא חלק משמעותי מהטוב. למעשה, הוא כל כך חשוב עד שבלעדיו העולם לא היה מספיק טוב. <b>וְכָל מָה שֶׁאוֹתָהּ הַהַכָּרָה הָאַחְדוּתִית מִתְעַמֶּקֶת וּמִתְעַצֶּמֶת, כָּכָה מִתְגַּלֶּה הִיא אֲמִתָּתָהּ בְּכָל הַחִדּוּר הַתְּהוֹמִי שֶׁלָּהּ, וּבְמֶמְשַׁלְתָּהּ עַל הַחַיִּים הוֹלְכוֹת כָּל הַהַרְגָּשׁוֹת עַל פִּי צְבִיוֹנָהּ, וְנִמְצָא שֶׁהַכֹּל מוּרְגָּשׁ בְּרֶגֶשׁ שֶׁל טוֹב, וְטוֹב עַל טוֹב מִתְגַּבֵּר, וְחֶדְוָה עַל חֶדְוָה מִתְעַלֶּה, וְחַיִּים עַל חַיִּים מִתְאַדָּרִים</b> – ככל שהאדם מעמיק את האמונה הרואה את המציאות כאחדות אחת בליבו, כך היא אכן פועלת בחיים, וממילא כל מקרה בחייו האישיים ובעולם בכלל מקבל משמעות נצחית וחיובית; והטוב והשמחה הולכים ומתעצמים. <b>וְכָל מָה שֶׁהַהַשְׁקָפָה הָאַחְדוּתִית מַכָּה הִיא יוֹתֵר אֶת שָׁרָשֶׁיהָ בְּעֹמֶק, הִיא מְבִיאָה גַּם כֵּן אֶת הַטּוֹב הַמַּעֲשִׂי בָּעוֹלָם, אֶת הַחַיִּים וְאֶת הַשָּׁלוֹם</b> – להשקפה זו יש גם משמעות מעשית: האדם יהיה מסוגל לקדם אחדות ושלום בחייו ובחברה הכללית. <b>וְלְעֻמָּתָהּ שֶׁל הַשְׁקָפָה עֶלְיוֹנָה זוֹ נִמְצֵאת הַהַשְׁקָפָה הַמְּפָרֶדֶת, הָרוֹאָה אֶת הַמְּצִיאוּת הַמֻּפְרֶדֶת בְּתוֹר חָזוֹן אֲמִתִּי, וְהַזָּרוּת שֶׁל כָּל מָצוּי אֶל מִשְׁנֵהוּ הִיא תּוֹפֶסֶת לַאֲמִתַּת הַהַכָּרָה</b> – ככל שאדם מתרחק מאמונה בה' תפיסת העולם המזהה כל פרט כבודד המנוכר לחברו – תופסת יותר מקום בחייו; ההבדלים בין בני האדם השונים נעשים אצלו דרמטיים ומשמעותיים. <b>הַחוּשִׁים וְכָל הַהַשָּׂגוֹת הַשִּׁטְחִיּוֹת עוֹזְרִים עַל יָדֶיהָ</b> של ההשקפה הפירודית, <b>וְהַחַיִּים הוֹלְכִים עַל פִּיהָ וּמִתְגַּשְּׁמִים, וְכָל מָה שֶׁתּוֹצְאוֹתֶיהָ מִתְגַּבְּרוֹת הוֹלֶכֶת הִיא הָאֲפֵלָה וְהָרִשְׁעָה וּמִתְגַּבֶּרֶת</b> – השקפת עולם זו מתיישבת היטב עם המבט המוגשם והשטחי המזהה את המציאות כחומרנית ותו לא; ככל שהשקפה זו משרישה שורשים בלבבות כך השנאה, הקיטוב והבדידות בין בני האדם מעמיקים. <b>אֵין קֵץ לְעֹמֶק הַמִּלְחָמָה שֶׁבֵּין אֵלּוּ הַהַשְׁקָפוֹת, הַחִיצוֹנָה וְהַפְּנִימִית</b> – למאבקים בין שתי התפיסות הללו – הפירודית ("חיצונית) והאחדותית ("פנימית") – יש השלכות תרבותיות וחברתיות רחבות: <b>כָּל הָאֹרְחוֹת שֶׁל הָעֲלִילוֹת שֶׁבָּעוֹלָם הוֹלְכוֹת הֵן אֶל מָקוֹם אֶחָד לְהוֹצִיא אֶל הַפּוֹעַל אֶת הַשְּׁלִיטָה שֶׁל הַהַשְׁקָפָה הָאַחְדוּתִית בְּכָל הָעוֹלָמִים, וּלְשַׁעְבֵּד אֶת הַשְׁקָפַת הַפֵּרוּד אֵלֶיהָ</b> – מבט מעמיק יבחין כיצד כל מהלכי ההיסטוריה נועדו בכדי להביא לניצחון האחדות ולמיגור הפירוד. <b>אֱמוּנַת הָאַחְדוּת הָאֱלֹהִית הִיא הַנְּשָׁמָה, הַנּוֹשֵׂאת בְּקִרְבָּהּ אֶת כָּל אוֹצַר הַחַיִּים, אֶת כָּל הָרְכוּשׁ הַפְּנִימִי, שֶׁאֹשֶׁר הָעוֹלָמִים אָצוּר בּוֹ</b> – התפיסה הרואה את האחדות במציאות היא הבסיס לאמונה הנצחית המביאה אושר לבני אדם. <b>מַנְהִיגֵי הַמְּדִינוֹת, וְכָל הַגְּאוֹנִים הַחֶבְרָתִיִּים, הֵם מֻשְׁרָשִׁים בִּיסוֹד הַשְׁקָפַת הַפֵּרוּד, בְּכֹחַ הַמְדַמֶּה, הַמַּרְאֶה אֶת הַמְּצִיאוּת בְּתִכּוּנָתָהּ הַמְּפֹרֶדֶת, וְאֵין הָעוֹלָם כְּדַאי עֲדַיִן לְהַנְהָגָה הַבָּאָה מִתּוֹךְ הַשְׁקָפַת הָאַחְדוּת בְּטָהֳרָתָהּ</b> – לעת עתה האנושות אינה בשלה להנהגת האחדות: המנהיגים הפוליטיים ומובילי דעת הקהל מסתכלים על העולם מנקודת מבטה של השקפת הפירוד וממילא רבה היא השנאה שבין העמים ובין בני האדם. <b>תֹּכֶן אוֹרוֹ שֶׁל מָשִׁיחַ, מוֹשַׁב כִּסֵּא ד' בָּעוֹלָם</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים
, כדברי הנביא "<b>וְזֶה שְּׁמוֹ אֲשֶׁר יִקְרְאוּ ד' צִדְקֵנוּ</b>"<b>, בָּנוּי הוּא עַל פִּי יְסוֹד הַשְׁקָפַת הָאַחְדוּת הַמְּצִיאוּתִית, כְּשֶׁהִיא מִתְגַּבֶּרֶת כָּל כָּךְ עַד שֶׁהִיא חוֹדֶרֶת בְּכָל הַפְּרָטִים וּבְכָל הָעֲלִילוֹת כֻּלָּם</b> – העידן המשיחי, שהוא הבסיס ("מושב כסא") לגילוי שמו של ה', יאופיין בעולם בהתפשטות התפיסה האחדותית עד שתשפיע על כל המרחב האנושי לפרט פרטיו. <b>הִסְתַּתְּרוּתָהּ שֶׁל הַשְׁקָפַת הָאַחְדוּת הוּא דָּבָר מֻוכְרָח, כִּי עִם כָּל הָאִחוּד שֶׁבַּהֲוָיָה, עִם כָּל שֶׁהַכֹּל הוּא בֶּאֱמֶת טוֹב גָּמוּר מִצַּד אִחוּדוֹ, אֵין אוֹתוֹ הַטּוֹב שֶׁל הָעֲלִיָּה הַתְּדִירִית מִתְבַּטֵּל, וְאוֹתָהּ הָעֲלִיָּה הַתְּדִירִית מִתְגַּוֶּנֶת הִיא בְּהִתְעַדְּנוּת שֶׁל כָּל מָצוּי פְּרָטִי וְהִתְעַלּוּתוֹ</b> – מדוע השקפת האחדות איננה ההשקפה הפשוטה בלב בני האדם? גם לזה יש סיבה והשגחה אלוהית. כשמסתכלים על העולם מתוך השקפה של אחדות, מטשטשים הבדלים בין גדול לקטן, בין רע וטוב; השקפה זו מבטלת את המוטיבציה להתעלות, להיאבק למען הטוב ולתקן. לכן כל עוד העולם איננו מושלם דווקא המבט המפורד והשטחי על המציאות יוצר את תנועת התיקון וההתעלות. <b>עַל כֵּן הַהִסְתַּתְּרוּת שֶׁל הָאוֹרָה הָאַחְדוּתִית הִיא הִיא הַשּׁוֹלַחַת אֶת הַחֲטִיבָה הַפְּנִימִית, אֶת הַמַּהוּתִיּוֹת הָעַצְמִית שֶׁל הַמָּאוֹר הַמְּאַחֵד, אֶל הַמַּעֲמַקִּים שֶׁל הַפֵּירוּדִים, וְהֵם הֵם הַחֲבָלִים וְהַמְּצוּקוֹת הַגּוֹרְמִים אֶת הָאוֹרָה הָעֶלְיוֹנָה לְהִגָּלוֹת</b> – האחדות איננה מופיעה בתודעה האנושית בגלוי אך היא שזורה בתוך עולמנו בסתר, והיא השורש למהפכות, למלחמות ולמאבקים המפעמים בלב בני האדם וקוראת להם לשינוי ותיקון. מאבקים עלולים להיות קשים ומרים אך בהם גנוז העתיד הטוב. <b>נִיצוֹצֵי הַקֹּדֶשׁ הַמְּפוּזָּרִים בִּתְהוֹמוֹת הַחוֹשֶׁךְ מִתְלַקְּטִים אֶחָד אֶל אֶחָד, עַל יְדֵי הַיְּרִידָה שֶׁל הָאוֹרָה הָעֶלְיוֹנָה הָאַחְדוּתִית בְּתוֹךְ מַעֲמַקֵּי הַסֵּתֶר שֶׁל הַהַשְקָפָה הַמְּפָרֶדֶת</b> – למרות שהאנושות שבויה בהשקפה מפורדת, האחדות המפעמת בעומק לבה דוחפת את העמים והתרבויות להיות טובות יותר ומעודנות יותר בתהליך איטי. <b>הַנֵּס שֶׁל הִתְגַּלּוּת הָאוֹר שֶׁל חַיֵּי הָאַחְדוּת בְּאָדָם וּבְעוֹלָם, עִם תַּהֲלוּכוֹת מוּסָרוֹ וְכָל שְׁאִיפוֹתָיו הַיּוֹתֵר עֲמוּקוֹת, מַקִּיפוֹת וּמְמַלְּאוֹת אֶת הַכֹּל, חַי חַי הוּא בְּיִשְׂרָאֵל, וְעִמּוֹ יִשְׂרָאֵל חַי וְקַיָּם לָעַד</b> – הטוב והאחדות קיימים בעולם בכלל ובתנועות המוסר של האנושות, אך הוא מתרכז במיוחד באומה הישראלית. <b>שֵׁם ד' אֱלֹהֵי עוֹלָם עָלָיו נִקְרָא, וּבְאוֹר פָּנָיו יֵהֵלֶךְ</b> – שם ה', האחדות השלמה שתופיע בכל, תתגלה על ידי חיי עם ישראל; "<b>ד' אֱלֹהָיו עִמּוֹ וּתְרוּעַת מֶלֶךְ בּוֹ</b>".

<b>יְסוֹדָן. </b>בש"ק: "יסודם". <b>הַשֵּׁמוֹת</b>. בש"ק: "הנשמות".

<b>סוֹף כָּל סוֹף יְנַצַּח הַקֹּדֶשׁ אֶת הָעוֹלָם, וּמִתְבָּרְכִים הַמַּעֲיָנוֹת, וּמִתְעַדְּנִים הָעוֹלָמִים, וּמִתְחַבְּרִים עִם מַלְאֲכֵי עֶלְיוֹן וְשַׂרְפֵי קֹדֶשׁ. </b>קדושת מוסף, נקדישך כסוד שרפי קודש, לפי פרקי רבי אליעזר פרק ד, שרפים אומרים קדוש, והחיות עונות ואומרות ברוך, וישראל עונים ואומרים שמע ישראל ד' אלהינו ד' אחד (הרד"כ). <b>מִפִּי עוֹלְלִים וְיוֹנְקִים וְכוּ'. </b>תהלים ח, ג. <b>הָעֲרָפֶל אֲשֶׁר שָׁם הָאֱלֹהִים. </b>שמות כ, יח.

<b>צִיּוּר הָרַע בַּחַיִּים הָרוּחָנִיִּים הוּא מִמָּקוֹם שֶׁמַּתְחִילָה תְּשׁוּקָה שֶׁל הַשָּׂגָה, וְהִיא אֵינָהּ מִתְמַלֵּאת. צִיּוּר רַע זֶה אֶפְשָׁר לִהְיוֹת בְּכָל מַה שֶׁיֵּשׁ לְמַעְלָה מִמֶּנָּה אֵיזֶה דַּרְגָּא, זֹאת הִיא צוּרַת הָרַע שֶׁבָּאֲצִילוּת, כְּלוֹמַר תְּשׁוּקַת הַהַשָּׂגָה הַבִּלְתִּי מִתְמַלֵּאת, יוֹתֵר מִשִּׁיעוּר הַתְּשׁוּקָה אֵין רַע, וּמַה שֶׁהִיא מִתְמַלֵּאת הוּא אַךְ טוֹב. אָמְנָם הַתְּשׁוּקָה הַמַּכְאִיבָה הִיא רַק מוּעָט לְגַבֵּי הַמִּלּוּי, הַמּוּשָּׂג הָעַצְמִי, וּלְגַבֵּי שְׁכִיכַת הַדַּעַת הַפְּנִימִית, שֶׁכְּלוּלָה בְתוֹכָהּ הַהַשָּׂגָה הַבְּהִירָה, שְׁלֵמָה שֶׁלְמַעְלָה מֵהַמַּדְרֵגָה אֵין רָאוּי לְהִשְׁתּוֹקֵק, כִּי הַטּוֹב הוּא רַק הַמּוּשָּׂג הַמַּתְאִים. וְאִם נוֹסָף לָזֶה שֶׁהַבֵּירוּר בֵּין הַמּוּשָּׂג וּבֵין הַבִּלְתִּי מוּשָּׂג הוּא בָּהִיר, אָז נֵדַע שֶׁאֵין הָרַע מְעֹרָב כְּלָל עִם הַטּוֹב, עוֹמֵד הוּא לְעַצְמוֹ, וְכָל עֵרֶךְ הָרַע שֶׁבּוֹ אֵינֶנּוּ כִּי אִם מִפְּנֵי שֶׁלֹּא נִתְבָּרְרָה עֲרִיכָתוֹ, אִם הוּא לְמַעְלָה מֵהַמַּדְרֵגָה בְּהֶחְלֵט, עַד שֶׁרָאוּי חֶדְלוֹן הַשְּׁקִיקָה בִיחַס לוֹ. יְכוֹלִים אָנוּ לְצַיֵּר גַּם כֵּן אֹפֶן שְׁקִיקָה יוֹתֵר רְחָבָה, שֶׁתְּהֵא שְׁקוּלָה כְּעַצְמוּת הַהַשָּׂגָה, אִם מִיעוּט הַבֵּירוּר בִּיחַס אֶל מַה שֶּׁלְּמַעְלָה מֵהַמַּדְרֵגָה הָעַצְמִית יִגְדַּל, וְתִתְעַזֵּב אָז מִדַּת הַשְּׁקִיקָה הַבִּלְתִּי נִמְלֵאָה כְּמִדַּת הַהַשָּׂגָה. בְּכָל הַשָּׂגָה מוּשָּׂג גַּם כֵּן צַד הַבִּלְתִּי מוּשָּׂג שֶׁמִּתְגַּלֶּה עַל יָדָהּ וְאָז יִהְיֶה הָרַע וְהַטּוֹב שָׁקוּל. אֲבָל כָּל זְמַן שֶׁלֹּא נִתְעָרֵב עֲדַיִן הָעֵרֶךְ, כָּל זְמַן שֶׁהַבִּלְתִּי מוּשָּׂג יָדוּעַ הוּא לְבִלְתִּי מוּשָּׂג, הֲרֵי עֶמְדַּת הָרַע הִיא בִּפְנֵי עַצְמוֹ, וְאֵינוֹ מְעֹרָב עִם הַטּוֹב. וְאִם הַתְּשׁוּקָה אֶל הַשָּׂגָה הַמְּנוּעָה תְּהֵא מְצוֹרֶפֶת גַּם כֵּן עִם אֵיזֶה כֵּהוּת, הַמּוֹנַעַת הַהַכָּרָה מִלְּהַבְחִין אֵיזֶה מוּשָּׂג הוּא מְבוֹרָר וְאֵיזֶה הוּא מְסֻבָּךְ וְדִמְיוֹנִי, אָז יוּכַל הָרַע וְהַטּוֹב לִהְיוֹת מְעֹרָב גַּם בִּהְיוֹתוֹ שָׁקוּל. וְאִם הַהַכָּרָה שֶׁל מַה שֶׁהוּא לְמַעְלָה מֵהַהַדְרָגָה הָעַצְמִית תְּהֵא מְנוּעָה הַרְבֵּה, אָז תְּהֵי הַשְּׁקִיקָה עוֹלָה הַרְבֵּה עַל מִדַּת הַהַשָּׂגָה, כִּי לֹא לְפִי עֵרֶךְ הַהַשָּׂגָה יִשְׁתּוֹקֵק אֶל הַגִּלּוּי הַתַּעֲלוּמָתִי, אֶלָּא לְפִי הַחֵפֶץ הַבִּלְתִּי מֻתְנֶה, הַפּוֹרֵץ, וְהַבֵּירוּרִים לֹא יִהְיוּ מְבוֹרָרִים. אָז יִהְיֶה הַטּוֹב הַמּוּעָט מְעֹרָב בְּהָרַע הַמְּרֻבֶּה. וּמַה שֶּׁאָנוּ מְצַיְּרִים בְּצִיּוּרִים שֶׁל הַכָּרָה וְהֶעְלֵמָה יֵשׁ גַּם כֵּן בְּחֵפֶץ וּשְׁאִיפָה, גַּם בְּיִחַס לְהַגָּעָה וּמְנִיעָה. לְמִלּוּי רָצוֹן בְּהַשְׁקָפַת הַהֲוָיָה עִם קִצּוּץ עָצוּר. הַבָּא מִתּוֹךְ עֵרְבּוּב הַהַכָּרָה וְאִי הַתְאָמַת הַחֵפֶץ. וּמֵאֵלֶּה תּוֹצָאוֹת לְחִלּוּקֵי הַהַדְרָגוֹת הָרָזִיּוֹת שֶׁבֵּין הָעוֹלָמִים, אֲצִילוּת. בְּרִיאָה.יְצִירָה, עֲשִׂיָּה, רוּבּוֹ טוֹב וּמִיעוּטוֹ רַע בְּמַצָּב מְבוֹרָר וּמוּבְדָּל. שָׁקוּל בְּמַצָּב מֻבְדָּל. שָׁקוּל בְּמַצָּב מְעֹרָב. רוּבּוֹ רַע וּמִיעוּטוֹ טוֹב בְּמַצָּב מְעֹרָב. שֶׁבָּאֲצִילוּת</b> – שבעולם הרוחני;<b> שְׁכִיכַת</b> – כיבוי, רגיעת;<b> עֲרִיכָתוֹ</b> – ערכו;<b> חֶדְלוֹן הַשְּׁקִיקָה</b> – הפסק השאיפה;<b> וְתִתְעַזֵּב</b> – ותינטש;<b> נִמְלֵאָה</b> – נמלאת;<b> הַמְּנוּעָה</b> – הנמנעת, הבלתי מושגת;<b> כֵּהוּת</b> – חלישות;<b> הַתַּעֲלוּמָתִי</b> – הנסתר;<b> הַהֲוָיָה</b> – המציאות; <b>וְהֶעְלֵמָה</b> – וחוסר הידיעה;<b> קִצּוּץ עָצוּר</b> – הפסק מוגבל;<b> הַחֵפֶץ</b> – הרצון;<b> הָרָזִיּוֹת</b> – הסודיות, הנסתר;<b> שָׁקוּל</b> – מדוד, מאוזן. 
<b>צִיּוּר הָרַע בַּחַיִּים הָרוּחָנִיִּים הוּא מִמָּקוֹם שֶׁמַּתְחִילָה תְּשׁוּקָה שֶׁל הַשָּׂגָה, וְהִיא אֵינָהּ מִתְמַלֵּאת</b> – התחושה שיש רע במציאות נובעת מכך שלאדם יש שאיפות רוחניות שאינו מצליח להשיג אותן, ואזי הוא חש חיסרון ורוע. <b>צִיּוּר רַע זֶה אֶפְשָׁר לִהְיוֹת בְּכָל מַה שֶׁיֵּשׁ לְמַעְלָה מִמֶּנָּה אֵיזֶה דַּרְגָּא</b>– חיסרון זה מתעורר בכל פעם שמתעורר צימאון רוחני למדרגה יותר גבוהה. <b>זֹאת הִיא צוּרַת הָרַע שֶׁבָּאֲצִילוּת, כְּלוֹמַר תְּשׁוּקַת הַהַשָּׂגָה הַבִּלְתִּי מִתְמַלֵּאת, יוֹתֵר מִשִּׁיעוּר הַתְּשׁוּקָה אֵין רַע, וּמַה שֶּׁהִיא מִתְמַלֵּאת הוּא אַךְ טוֹב</b> – זהו ה"רע" שקיים בעולם האצילי-רוחני, לא רע עצמי אלא תחושת חוסר מן התשוקה שלא באה על סיפוקה (וככל שהיא מתמלאת נעלם הרע ומופיע הטוב). <b>אָמְנָם הַתְּשׁוּקָה הַמַּכְאִיבָה הִיא רַק מְעַט לְגַבֵּי הַמִּלּוּי, הַמֻּשָּׂג הָעַצְמִי</b> – למרות שכאמור ישנה תחושה שלילית בעת אי-מילוי השאיפות הרוחניות, היא מתגמדת לעומת תחושת הסיפוק והאושר ככל שהשאיפה מתמלאת (כי החוסר הוא חיצוני ואינו טבעי לעומת המילוי שהוא פנימי ועצמי);<b> וְלִגְבֵּי שְׁכִיכַת הַדַּעַת הַפְּנִימִית שֶׁכְּלוּלָה בְּתוֹכָהּ הַהַשָּׂגָה הַבְּהִירָה, שֶׁל מַה שֶּׁלְּמַעְלָה מֵהַמַּדְרֵגָה אֵין רָאוּי לְהִשְׁתּוֹקֵק, כִּי הַטּוֹב הוּא רַק הַמֻּשָּׂג הַמַּתְאִים</b> – וככל שאדם משיג יותר בהירות רוחנית כך גם שוככת תחושת הכאב שיכולה הייתה לנבוע מן השאיפה למדרגה שהיא למעלה מהשגת האדם, כי ככל שאדם מתבגר כך ברור לו יותר שראוי להשתוקק רק למושגים הרוחניים שמתאימים לו; <b>וְאִם נוֹסָף לָזֶה שֶׁהַבֵּרוּר בֵּין הַמֻּשָּׂג וּבֵין הַבִּלְתִּי מֻשָּׂג הוּא בָּהִיר, אָז נֵדַע שֶׁאֵין הָרַע מְעֹרָב כְּלָל עִם הַטּוֹב, עוֹמֵד הוּא לְעַצְמוֹ, וְכָל עֵרֶךְ הָרַע שֶׁבּוֹ אֵינֶנּוּ כִּי אִם מִפְּנֵי שֶׁלֹּא נִתְבָּרְרָה עֲדַיִן עֲרִיכָתוֹ, אִם הוּא לְמַעְלָה מֵהַמַּדְרֵגָה בְּהַחְלֵט, עַד שֶׁרָאוּי חֶדְלוֹן הַשְּׁקִיקָה בְּיַחַס לוֹ</b> – ככל שמתבהר לאדם בצורה מדויקת מה הן יכולות ההשגה שלו ומהן לא, אזי תחושת הרע מאבדת את קיומה, שכן האדם לא שוקק למה שאינו במדרגתו וערכו. אמנם <b>יְכוֹלִים אָנוּ לְצַיֵּר גַּם כֵּן אֹפֶן שְׁקִיקָה יוֹתֵר רְחָבָה, שֶׁתִּהְיֶה שְׁקוּלָה כְּעַצְמוּת הַהַשָּׂגָה</b> – יש מצב מורכב יותר שבו השאיפה של האדם רחבה כל כך עד שהכאב על החיסרון לא יפוצה גם באמצעות השגה רוחנית, גדולה ככל שתהיה:<b> אִם מִיעוּט הַבֵּרוּר בְּיַחַס אֶל מַה שֶּׁלְּמַעְלָה מֵהַמַּדְרֵגָה הָעַצְמִית יִגְדַּל, וְתִתְעַזֵּב אָז מִדַּת הַשְּׁקִיקָה הַבִּלְתִּי נִמְלֵאת כְּמִדַּת הַהַשָּׂגָה</b> מפני ש<b>בְּכָל הַשָּׂגָה מֻשָּׂג גַּם כֵּן צַד הַבִּלְתִּי מֻשָּׂג שֶׁמִּתְגַּלֶּה עַל יָדָהּ וְאָז יִהְיֶה הָרַע וְהַטּוֹב שָׁקוּל</b> – בעת שלא ברור לאדם מה שיכול להשיג וראוי לשאוף אליו בהווה ומה רק בעתיד, אזי תחושת החיסרון לא תתמלא אצלו, ישיג ככל שישיג – מפני שבכל השגה שישיג (והוא מרגיש טוב ביחס אליו) יתגדל במקביל גם הצד שהוא חש חיסרון כלפיו (שהוא חש רע ביחס אליו); כלומר בכל התקדמות רוחנית נוצרת גם תחושה מקבילה של פספוס וחיסרון.<b> אֲבָל כָּל זְמַן שֶׁלֹּא נִתְעָרֵב עֲדַיִן הָעֵרֶךְ, כָּל זְמַן שֶׁהַבִּלְתִּי מֻשָּׂג יָדוּעַ הוּא לְבִלְתִּי מֻשָּׂג, הֲרֵי עֶמְדַּת הָרַע הִיא בִּפְנֵי עַצְמוֹ, וְאֵינוֹ מְעֹרָב עִם הַטּוֹב</b> – לעומת זאת, כאשר ברור לאדם שישנן מדרגות שהוא אינו יכול להשיג – תחושת הרע מצטמצמת ככל שמשיג יותר את הטוב, והתחושות הללו אינן מתערבבות. <b>וְאִם הַתְּשׁוּקָה אֶל הַשָּׂגָה הַמְּנוּעָה תִּהְיֶה מְצֹרֶפֶת גַּם כֵּן עִם אֵיזֶה כֵּהוּת, הַמּוֹנַעַת הַהַכָּרָה מִלְּהַבְחִין אֵיזֶה מֻשָּׂג הוּא מְבֹרָר וְאֵיזֶה הוּא מְסֻבָּךְ וְדִמְיוֹנִי, אָז יוּכַל הָרַע וְהַטּוֹב לִהְיוֹת מְעֹרָב גַּם בִּהְיוֹתוֹ שָׁקוּל</b> – המצב הולך ומחמיר כאשר – בנוסף לטשטוש ביכולת ההשגה – מצטרפת גם חולשה הכרתית של חוסר בירור מושגי אמונה, ואזי האדם מסוגל לשאוף לטוב שהוא בעצם רע. <b>וְאִם הַהַכָּרָה שֶׁל מַה שֶּׁהוּא לְמַעְלָה מֵהַהִדְרָגָה הָעַצְמִית תִּהְיֶה מְנוּעָה הַרְבֵּה, אָז תִּהְיֶה הַשְּׁקִיקָה עוֹלָה הַרְבֵּה עַל מִדַּת הַהַשָּׂגָה, כִּי לֹא לְפִי עֵרֶךְ הַהַשָּׂגָה יִשְׁתּוֹקֵק אֶל הַגִּלּוּי הַתַּעֲלוּמָתִי, אֶלָּא לְפִי הַחֵפֶץ הַבִּלְתִּי מֻתְנֶה, הַפּוֹרֵץ, וְהַבֵּרוּרִים לֹא יִהְיוּ מְבֹרָרִים</b> – מצב גרוע עוד יותר הוא שאדם שואף למדרגה רוחנית שהיא מנועה ממנו לעולם, ונוצר מצב שהוא שהשאיפה שלו לא נובעת מרצון להשגה אלא רק מרצון חסר גבולות לסקרנות פורצת, ולעולם לא יבוא על סיפוקו בבירור השגות; ו<b>אָז יִהְיֶה הַטּוֹב הַמֻּעָט מְעֹרָב בְּהָרַע הַמְּרֻבֶּה</b> – ואזי הרגשת החיסרון עלולה להתגבר הרבה יותר מכל תחושה של הצלחה רוחנית, ומרירות מכאיבה תלווה את חייו. <b>וּמַה שֶּׁאָנוּ מְצַיְּרִים בְּצִיּוּרִים שֶׁל הַכָּרָה וְהַעְלָמָה יֵשׁ גַּם כֵּן בְּחֵפֶץ וּשְׁאִיפָה, גַּם בְּיַחַס לְהַגָּעָה וּמְנִיעָה</b> – העיקרון שהתבאר ביחס להשגה וחוסר השגה במישור השכלי נכון גם ביחס למישור הרצוני; <b>לְמִלּוּי רָצוֹן בְּהַשְׁקָפַת הַהֲוָיָה עִם קִצּוּץ עָצוּר הַבָּא מִתּוֹךְ עִרְבּוּב הַהַכָּרָה וְאִי הַתְאָמַת הַחֵפֶץ</b> – הרצון שמעוניין להתמלאות מהשקפת מציאות השלמה נעצר ו"נקצץ" לעיתים מתוך חוסר הלימה בינו לבין מה שראוי למדרגתו. <b>וּמֵאֵלֶּה תוֹצָאוֹת לְחִלּוּקֵי הַהַדְרָגוֹת הָרָזִיּוֹת שֶׁבֵּין הָעוֹלָמִים</b> – את אותה החלוקה שאנו מוצאים באדם הפרטי יש להשליך על המבנה הרוחני של המציאות בכלל: <b>אֲצִילוּת, בְּרִיאָה, יְצִירָה, עֲשִׂיָּה</b> – עולם ה"אצילות" הוא תיאור מצב שבו <b>רֻבּוֹ טוֹב וּמִיעוּטוֹ רַע בְּמַצָּב מְבֹרָר וּמֻבְדָּל</b> – שמערכת היחסים בין הרע והטוב היא מבוררת וככל שהשגת הטוב מתגברת הרע מתמעט; עולם ה"בריאה" הוא מצב שבו <b>שָׁקוּל בְּמַצָּב מֻבְדָּל</b> – מבורר ההבדל בין הטוב והרע והם מאוזנים; עולם ה"יצירה" הוא מצב<b> שָׁקוּל בְּמַצָּב מְעֹרָב</b> – שההבדל בין הטוב והרע מטושטש אולם הם עדיין מאוזנים; ועולם ה"עשייה" הוא מצב ש<b>רֻבּוֹ רַע וּמִיעוּטוֹ טוֹב בְּמַצָּב מְעֹרָב</b> – בעולם הגלוי לא רק שהרע והטוב מעורבבים אלא גם נדמה שהרע הוא הרוב.



<b>מַה הִיא הַסִּבָּה הַמְּקִימַת אֶת הָרַעְיוֹן שֶׁל מְצִיאוּת הָרַע בָּעוֹלָם, אַחֲרֵי שֶׁהַהַשְּׂקָפָה תּוּכַל לַעֲלוֹת עַד לִידֵי חֶשְׁבּוֹן שֶׁל עוֹלָם בָּרוּר וְכָלְלִי, וְלִסְקֹר אֶת הַכְּלָלוּת הַטּוֹבָה הַמֻּחְלֶטֶת. אֵין זֶה כִּי אִם מִיעוּט הָאוֹרָה, שֶׁבָּאָה עַל יְדֵי הַמַּדְרֵגוֹת הַשּׁוֹנוֹת, שֶׁהַנֶּפֶשׁ שׁוֹאֶלֶת, לָמָּה לֹא יִהְיֶה הַכֹּל נִשְׂגָּב, הַכֹּל טוֹב גָּמוּר, הַכֹּל גָּדוֹל. וְאִם נָבֹא לוֹמַר, חִלּוּק מַדְרֵגוֹת צָרִיךְ בִּשְׁבִיל שִׁכְלוּל הָעוֹלָם, כְּבָר אָנוּ נִכְנָסִים בְּשַׁעַר הַנִּמְנָע, כְּלוֹמַר שֶׁאִי אֶפְשָׁר לְהַמְצִיא אֶת הַשִּׁכְלוּל כִּי אִם עַל פִּי אֵלֶּה הַתְּנָאִים שֶׁל חִלּוּק הַמַּדְרֵגוֹת, וְהַנִּמְנָע כְּבָר פּוֹגֵם אֶת טַעֲמֵנוּ הָעֶלְיוֹן, מַה שֶּׁאָנוּ מַרְגִּישִׁים בַּיְּכֹלֶת הַמֻּחְלֶטֶת הָאֵין סוֹפִית שֶׁל מְחוֹלֵל כֹּל. אֲבָל כְּשֶׁנָּבֹא לְהַעְמָקַת הַתֹּכֶן, הַנֶּנּוּ עוֹקְרִים אֶת כָּל הַיְּסוֹד הַמַּטְעֶה, הָאוֹמֵר מַאֲמָר מֻוחְלָט עַל דָּבָר חִלּוּקֵי הַמַּדְרֵגוֹת, שֶׁבָּא עַל יְדֵי כָּךְ לִקְבֹּל אוֹדוֹת הַקְּטַנּוּת, מִשְּׁנֵי טְעָמִים. הַטַּעַם הָרִאשׁוֹן הַפְּנִימִי הוּא, שֶׁעַל פִּי הַהִתְגַּלּוּת הָאֲמִתִּית שֶׁל הַכְּלָלוּת מִתְגַּלֶּה הַשְׁקָפַת הָאֶחָדוּת, וּבְאֶחָדוּת בֶּאֱמֶת הַכֹּל גָּדוֹל וְנִשְׂגָּב, וְלֹא יֵשׁ כְּלָל קְטַנּוּת וּמִיעוּט. שֶׁמָּא תֹּאמַר עַל מַה שֶּׁהָעַיִן כֵּהָה וְהִיא רוֹאָה קְטַנּוּת וּמִיעוּט, עַל זֶה אָנוּ בָּאִים לְבַקֵּר אֶת יְסוֹד הַטּוֹב הַגֹּדֶל וְהָאוֹר, וְהַנֶּנּוּ אוֹמְרִים, שֶׁמַּה שֶּׁנִּקְלַט בָּנוּ שֶׁהַגֹּדֶל וְהָאוֹר הוּא הַטּוֹב וְהָאֹשֶׁר הַמֻּחְלָט, הוּא תֹּכֶן אֱמֶת בִּמְקוֹמוֹ, בְּמָקוֹם שֶׁרָאוּי הַגֹּדֶל וְהַטּוֹב הַבִּלְתִּי סָפוּר לְהִגָּלוֹת, אֲבָל בְּמָקוֹם שֶׁהַמִּיעוּט רָאוּי, הַמִּיעוּט וְהַקֹּטֶן הוּא הַטּוֹב הַמֻּחְלָט וְהַגָּמוּר, כְּמוֹ הַגֹּדֶל בִּמְקוֹמוֹ. וְחוֹזֵר הַכֹּל לְמַעֲמָד שֶׁל טוֹב גָּמוּר, שֶׁאֵינוֹ צָרִיךְ לְנִמְנָע כְּלָל, <b>מְסֻקָּר</b> בִּשְׁתֵּי סְקִירוֹת, הַמַּתְמִימוֹת זוֹ אֶת זוֹ, שֶׁהָאַחַת הִיא נְשָׁמָה לַחֲבֶרְתָּהּ, שֶׁהִיא כְּמוֹ גּוּף לָהּ, וְהַחֲשֵׁכָה הִיא מְשַׁכְלֶלֶת אֶת הַטּוֹבָה, כְּמוֹ הָאוֹרָה וְלֵית יַמָּמָא בְּלָא לֵילָא, וְהַיּוֹם וְהַלַּיְלָה יַחַד מְבַסְּסִים אֶת הַהַשְׁלָמָה הַצּוּרָתִית שֶׁל הַזְּמַן. וְאִלְמָלֵא הָיְתָה הַהַחְשָׁכָה, שֶׁהִיא מַרְאֶה אֶת הַהַשְּׂקָפָה הַמְּפֹרֶדֶת, לֹא הָיְתָה הַדְּחִיפָה שֶׁל הַהִתְעַלּוּת הַתְּדִירִית, שֶׁהִיא הַיְּסוֹד הַמַּשְׁלִים אֶת כֹּל, עַד שֶׁלֹּא יֶחְסַר שׁוּם תֹּכֶן שָׁלֵם בַּמְּצִיאוּת, לֹא הַתֹּכֶן הַשָּׁלֵם שֶׁאֵין בּוֹ יִתְרוֹן וְקַל וָחֹמֶר גִּרְעוֹן, וְלֹא הַתֹּכֶן הַשָּׁלֵם הַמּוֹסִיף תָּמִיד שְׁלֵמוּת, וְהוּא מַרְוֶה עֹנֶג תְּדִירִי שֶׁאֵינוֹ פּוֹסֵק. אִלְמָלֵא הַשְׁקָפַת הַפֵּרוּד הָיָה <b>מְסֻקָּר</b> רַק הַתֹּכֶן הַשָּׁלֵם, וְלֹא הָיָה שׁוּם צַעַד שֶׁל הוֹסָפַת וְחִדּוּשׁ הִתְעַלּוּת. וְנִמְצָא שֶׁהַמִּיעוּט, הַגּוֹרֵם אֶת חִדּוּשׁ הַהִתְעַלּוּת, הוּא מַמָּשׁ טוֹב גָּמוּר, כְּמוֹ הַטּוֹב הַמֻּחְלָט, שֶׁמִּצַּד תַּכְלִית הַהַשְׁלָמָה הָעֶלְיוֹנָה הָאֵין סוֹפִית שֶׁלּוֹ אֵין בּוֹ שַׁיָּכוּת לְתוֹסֶפֶת וְהִתְעַלּוּת. נִשְׁאֲרָה רַק הַהַרְגָּשָׁה שֶׁל הַמַּכְאוֹב וְהַצַּעַר, שֶׁשּׁוֹאֲלִים עָלֶיהָ מִפְּנֵי מַה הִיא מְצוּיָה, וְזֶה כְּבָר מִתְבַּסֵּם עַל יְדֵי קַבָּלַת יִסּוּרִין בְּאַהֲבָה, שֶׁהִיא מִדַּת הַדַּעַת הָעֶלְיוֹנָה, וְעַל יְדֵי סְקִירָה עֶלְיוֹנָה לְמַעְלָה מִכֹּל דַּעַת בֶּאֱמוּנַת מַהוּת הַטּוֹב. וְנִמְצָא שֶׁהַכֹּל הִיא מִדָּה טוֹבָה בֶּאֱמֶת, בְּלֹא שׁוּם תְּנָאִים וּדְבָרִים מַכְרִיחִים. וְזֶה יִגָּלֶה וַדַּאי לֶעָתִיד לָבֹא, 'שֶׁיְּבָרְכוּ עַל הַכֹּל הַטּוֹב וְהַמֵּטִיב' (עַל פִּי פְּסָחִים נ, ב), 'וְהַשֵּׁם יִהְיֶה נִקְרָא כְּמוֹ שֶׁנִּכְתַּב' (עַל פִּי הִלְכוֹת יְסוֹדֵי הַתּוֹרָה א, א). וּמִכָּל מָקוֹם אוֹתָם הָעֲרָכִים שֶׁהֵם מְדַבְּרִים עַל דָּבָר הַנִּמְנָעוּת, בְּאוֹתָהּ הַהַרְגָּשָׁה שֶׁל הַכָּבוֹד הָעֶלְיוֹן הָרָאוּי, יֵשׁ לָהֶם מָקוֹם אַחֲרֵי הִמָּצְאוּת הַהַחְשָׁכָה, וְכָל מַה שֶּׁהֵם מְיַשְּׁבִים אֶת הַדַּעַת תַּמְצִיתוֹ הִיא לְקוּחָה מֵאוֹר הָאֱמֶת הָעֶלְיוֹן הַזּוֹרֵחַ עֲלֵיהֶם, וְכָל הַמְּרִירוּת וְהַמַּכְאוֹב שֶׁהַנֶּנּוּ מַרְגִּישִׁים בְּתּוֹכִיּוּתָם הוּא בָּא מִיְּסוֹד הַהַחְשָׁכָה, שֶׁהוֹלֶכֶת וּמִתְהַפֶּכֶת לְאוֹרָה גְדוֹלָה.שכלול</b> – שיפור; <b>עוֹקְרִים</b> – מייתרים; <b>כֵּהָה</b> – חלשה, מטושטשת;<b> הַבִּלְתִּי סָפוּר</b> – האינסופי; <b>מְסֻקָּר</b> – נערך; <b>הַמַּתְמִימוֹת</b>
– המשלימות;<b> וְלֵית יַמָּמָא בְּלָא לֵילָא </b>– אין יום בלא לילה;<b> הַצּוּרָתִית </b>– המוגמרת;<b> הַתְּדִירִית </b>– התמידית;<b> גִּרְעוֹן </b>– חיסרון;<b> הַמִּכְאוֹב </b>– הכאב;<b> הַמְצָּאַת </b>– קיום.
<b>מָה הִיא הַסִּבָּה הַמְּקִימַת אֶת הָרַעְיוֹן שֶׁל מְצִיאוּת הָרַע בָּעוֹלָם? אַחֲרֵי שֶׁהַהַשְׁקָפָה תּוּכַל לַעֲלוֹת עַד לִידֵי חֶשְׁבּוֹן שֶׁל עוֹלָם בָּרוּר וְכָלְלִי, וְלִסְקֹר אֶת הַכְּלָלוּת הַטּוֹבָה הַמֻּחְלֶטֶת, אֵין זֶה כִּי אִם מִיעוּט הָאוֹרָה, שֶׁבָּאָה עַל יְדֵי הַמַּדְרֵגוֹת הַשּׁוֹנוֹת </b>– העמקה מחשבתית וכללית מגיעה למסקנה שהרוע שקיים בעולם איננו חיסרון מהותי אלא תוצר של מיעוט הטוב בעולם; וכאן נשאלת השאלה  <b>שֶׁהַנֶּפֶשׁ שׁוֹאֶלֶת, לָמָּה לֹא יִהְיֶה הַכֹּל נִשְׂגָּב, הַכֹּל טוֹב גָּמוּר, הַכֹּל גָּדוֹל? </b>– מדוע א-לוהים ברא בריות חסרות? מדוע שלא הכל יהיה מלא בשלמות אינסופית? <b>וְאִם נָבֹא לוֹמַר, חִלּוּק מַדְרֵגוֹת צָרִיךְ בִּשְׁבִיל שִׁכְלוּל הָעוֹלָם </b>– אם נרצה לתרץ שהחסרונות בעולם נועדו כדי לאתגר את המציאות (שיש שלם יותר ושלם פחות המציאות הפחות שלמה רוצה להשתכלל) הרי <b>כְּבָר אֲנוּ נִכְנָסִים בְּשַׁעַר הַנִּמְנָע, כְּלוֹמַר שֶׁאִי אֶפְשָׁר לְהַמְצִיא אֶת הַשִׁכְלוּל כִּי אִם עַל פִּי אֵלֶּה הַתְּנָאִים שֶׁל חִלּוּק הַמַּדְרֵגוֹת, וְהַנִּמְנָע כְּבָר פּוֹגֵם אֶת טַעְמֵנוּ הָעֶלְיוֹן, מָה שֶׁאָנוּ מַרְגִּישִׁים בְּיָכֹלֶת הַמֻּחְלֶטֶת הָאֵין סוֹפִית שֶׁל מְחוֹלֵל כֹּל </b>– אנו למעשה מניחים הנחת מוצא שא-לוהים אינו בעל יכולת אינסופית, כלומר שהוא כבול לסדרים מוגבלים ומנוע מלברוא עולם שבו הטוב יכול להשתכלל ללא חסרונות שמאתגרים אותו. <b>אֲבָל כְּשֶׁנָּבֹא לְהַעְמָקַת הַתֹּכֶן, הַנֶּנּוּ עוֹקְרִים אֶת כָּל הַיְּסוֹד הַמַּטְעֶה, הָאוֹמֵר מַאֲמָר מֻוחְלָט עַל דָּבָר חִלּוּקֵי הַמַּדְרֵגוֹת, שֶׁבָּא עַל יְדֵי כָּךְ לִקְבֹּל אוֹדוֹת הַקַּטְנוּת, מִשְּׁנֵי טְעָמִים </b>– לכן יש לשלול את ההנחה שהחסרונות והקטנוניות שישנם במציאות הם תוצר בלתי נמנע של חילוקי המדרגות במציאות; וזאת משני טעמים: <b>הַטַּעַם הָרִאשׁוֹן הַפְּנִימִי הוּא, שֶׁעַל פִּי הַהִתְגַּלּוּת הָאֲמִתִּית שֶׁל הַכְּלָלוּת מִתְגַּלֶּה הַשְׁקָפַת הָאֶחָדוּת, וּבְאֶחָדוּת בֶּאֱמֶת הַכֹּל גָּדוֹל וְנִשְׂגָּב, וְלֹא יֵשׁ כְּלָל קַטְנוּת וּמִיעוּט </b>– במבט עמוק וכללי אנו מזהים שמצד האמת אין באמת גודל וקוטן בעולמו של א-לוהים אלא הכל הוא חלק מהמציאות הכללית והרחבה; ו<b>שֶׁמָּא תֹּאמַר עַל מָה שֶׁהָעַיִן כֵּהָה וְהִיא רוֹאָה קַטְנוּת וּמִיעוּט </b>– וביחס לכך שבעינינו החלשות אנו כן רואים חילוקי מדרגות של קוטן במציאות,<b> עַל זֶה אָנוּ בָּאִים </b>בטעם השני <b>לְבַקֵּר אֶת יְסוֹד הַטּוֹב הַגֹּדֶל וְהָאוֹר, וְהַנֶּנּוּ אוֹמְרִים, שֶׁמָּה שֶׁנִּקְלָט בָּנוּ שֶׁהַגֹּדֶל וְהָאוֹר הוּא הַטּוֹב וְהָאֹשֶׁר הַמֻּוחְלָט, הוּא תֹּכֶן אֱמֶת בִּמְקוֹמוֹ, בְּמָקוֹם שֶׁרָאוּי הַגֹּדֶל וְהַטּוֹב הַבִּלְתִּי סָפוּר לְהִגָּלוֹת, אֲבָל בְּמָקוֹם שֶׁהַמִּיעוּט רָאוּי, הַמִּיעוּט וְהַקֹּטֶן הוּא הַטּוֹב הַמֻּוחְלָט וְהַגָּמוּר, כְּמוֹ הַגֹּדֶל בִּמְקוֹמוֹ </b>– במקום שבו אנו רואים טוב ואור הרי זה מצוין, אולם גם במקום בו אנו רואים חיסרון – כך באמת ראוי לעולם בכדי שיתוקן, <b>וְחוֹזֵר הַכֹּל לְמַעֲמָד שֶׁל טוֹב גָּמוּר, שֶׁאֵינוֹ צָרִיךְ לְנִמְנָע כְּלָל, מֻסְקָר בִּשְׁתֵּי סְקִירוֹת, הַמַּתְמִימוֹת זוֹ אֶת זוֹ, שֶׁהָאַחַת הִיא נְשָׁמָה לַחֲבֶרְתָּהּ, שֶׁהִיא כְּמוֹ גּוּף לָהּ </b>– יוצא שגם הקוטן והחיסרון הם חלק מהטוב הגמור, ואם כן אין כלל מוגבלות בעולמו של אלוהים; וזאת בתנאי שמביטים במבט כפול, פנימי וחיצוני: מצד המבט הפנימי הכל טוב, והמבט החיצוני שרואה את החסרונות – מבין שהוא רק כדוגמת הגוף המוגבל שמלביש את הנשמה האינסופית (וחסרונותיו של הגוף בונים למעשה את הנשמה במסעה הנצחי). <b>ו</b>כך למעשה בנויה כל המציאות: <b>הַחֲשֵׁכָה הִיא מְשַׁכְלֶלֶת אֶת הַטּוֹבָה, כְּמוֹ הָאוֹרָה וְלֵית יַמָּמָא בְּלָא לֵילָא, וְהַיּוֹם וְהַלַּיְלָה יַחַד מְבַסְּסִים אֶת הַהַשְׁלָמָה הַצּוּרָתִית שֶׁל הַזְּמַן </b>– מציאות החושך מדגישה את הטוב שבאור, והלילה משלים את היום,<b> וְאִלְמָלֵא הָיְתָה הַהַחְשָׁכָה, שֶׁהִיא מַרְאֶה אֶת הַהַשְׁקָפָה הַמְּפוֹרֶדֶת, לֹא הָיְתָה הַדְּחִיפָה שֶׁל הַהִתְעַלּוּת הַתְּדִירִית, שֶׁהִיא הַיְּסוֹד הַמַּשְׁלִים אֶת כֹּל, עַד שֶׁלֹּא יֶחְסַר שׁוּם תֹּכֶן שָׁלֵם בַּמְּצִיאוּת, לֹא הַתֹּכֶן הַשָּׁלֵם שֶׁאֵין בּוֹ יִתְרוֹן וְקַל וָחֹמֶר גִּרְעוֹן, וְלֹא הַתֹּכֶן הַשָּׁלֵם הַמּוֹסִיף תָּמִיד שְׁלֵמוּת, וְהוּא מְרַוֶּה עוֹנֶג תְּדִירִי שֶׁאֵינוֹ פּוֹסֵק </b>– כשם שבלי החושך לא היינו מבחינים באור, כך לולא הבריות החסרות לא הייתה דחיפה למציאות להשתפר; וכך יוצא שמאומה לא חסר במציאות, ועולמו של אלוהים הוא מושלם כמוהו. <b>אִלְמָלֵא הַשְׁקָפַת הַפֵּרוּד הָיָה מֻסְקָר רַק הַתֹּכֶן הַשָּׁלֵם, וְלֹא הָיָה שׁוּם צַעַד שֶׁל הוֹסָפַת וְחִדּוּשׁ הִתְעַלּוּת. וְנִמְצָא שֶׁהַמִּיעוּט, הַגּוֹרֵם אֶת חִדּוּשׁ הַהִתְעַלּוּת, הוּא מַמָּשׁ טוֹב גָּמוּר, כְּמוֹ הַטּוֹב הַמֻּוחְלָט, שֶׁמִּצַּד תַּכְלִית הַהַשְׁלָמָה הָעֶלְיוֹנָה הָאֵין סוֹפִית שֶׁלּוֹ אֵין בּוֹ שַׁיָּכוּת לְתוֹסֶפֶת וְהִתְעַלּוּת </b>– אם הבריות היו נבראות מושלמות ולא חסרות (מופרדות) לא היו הן נדחפות להתקדם ולהשתלם, ונמצא שדווקא החסרונות המועטים בונים את העונג הנפלא ביותר שבחיים, את הדבקות האין סופית בה' ומצד זה הם טוב גמור. <b>נִשְׁאֲרָה רַק הַהַרְגָּשָׁה שֶׁל הַמִּכְאוֹב וְהַצַּעַר, שֶׁשּׁוֹאֲלִים עָלֶיהָ מִפְּנֵי מָה הִיא מְצוּיָה, וְזֶה כְּבָר מִתְבַּסֵּם עַל יְדֵי קַבָּלַת יִסּוּרִין בְּאַהֲבָה, שֶׁהִיא מִדַּת הַדַּעַת הָעֶלְיוֹנָה, וְעַל יְדֵי סְקִירָה עֶלְיוֹנָה לְמַעְלָה מִכָּל דַּעַת בֶּאֱמוּנַת מַהוּת הַטּוֹב </b>– לאחר שהתברר תפקיד החסרונות, נותר רק לברר מה תפקידן של תחושות הכאב שמתלוות לחסרונות במסע ההשתלמות שלהם, וכאן יש לענות שככל שברור יותר לאדם שהחסרונות הללו מקדמים את המציאות הרי הם בגדר "ייסורין של אהבה", והוא חש בהם יותר התעלות ופחות כאב, <b>וְנִמְצָא שֶׁהַכֹּל הִיא מִדָּה טוֹבָה בֶּאֱמֶת, בְּלֹא שׁוּם תְּנָאִים וּדְבָרִים מַכְרִיחִים</b>. <b>וְזֶה יִגְלֶה וַדַּאי לֶעָתִיד לָבֹא</b>, כפי שחז"ל מתבטאים "<b>שֶׁיְּבָרְכוּ עַל הַכֹּל הַטּוֹב וְהַמֵּטִיב" </b>– גם על הרע וחיסרון; "<b>וְהַשֵּׁם יִהְיֶה נִקְרָא כְּמוֹ שֶׁנִּכְתָּב</b>
" – כיום אנו מבטאים את שמו של הקב"ה במילה "אדני", כינוי שמבטא אדנות ותקיפות, ואילו שמו נכתב באותיות "י-ה-ו-ה", כינוי שמבטא הוויה שלמה; כלומר כיום יש פער בין השלמות האלוהית בכוח (כפי שהיא "כתובה") לבין הצורה שבה היא מתגלה ומתבטאת בפועל; ולעתיד לבוא הפער יעלם. <b>וּמִכָּל מָקוֹם אוֹתָם הָעֲרָכִים שֶׁהֵם מְדַבְּרִים עַל דְּבַר הַנִּמְנָעוּת, בְּאוֹתָהּ הַהַרְגָּשָׁה שֶׁל הַכָּבוֹד הָעֶלְיוֹן הָרָאוּי, יֵשׁ לָהֶם מָקוֹם אַחֲרֵי הִמָּצֵאת הַהַחְשָׁכָה, וְכָל מַה שֶּׁהֵם מְיַשְּׁבִים אֶת הַדַּעַת תַּמְצִיתוֹ הִיא לְקוּחָה מֵאוֹר הָאֱמֶת הָעֶלְיוֹן הַזּוֹרֵחַ עֲלֵיהֶם</b> – גם להסברים שמתרצים את הפער בין השלמות הא-לוהית לבין החסרונות של המציאות בסגנון של "אין ברירה" ויש כביכול "נמנעות" בעולמו של ה' – יש מקום בעת שהסברים אלו באים ממקום של כבוד ומיישבים את דעתם של אנשים מסוימים, <b>וְכָל הַמְּרִירוּת וְהַמַּכְאוֹב שֶׁהַנֻּנּוּ מַרְגִּישִׁים בְּתוֹכִיּוּתָם הוּא בָּא מִיְּסוֹד הַהַחְשָׁכָה, שֶׁהוֹלֶכֶת וּמִתְהַפֶּכֶת לְאוֹרָה גְּדוֹלָה</b> – ותחושות הצמצום שאנו חשים מן ההסברים הללו, שכביכול מצמצים את כוחו של אלוהים, גם הן יתבררו עם הזמן ויתרמו את שלהם לפיתוחו הרוחני של העולם. 

<b>זְכָל מַטָּרָה צָרִיךְ לְהַקְדִּים לָהּ אֵיזֶה מְנִיעָה, עַל כֵּן אֵין מָקוֹם לַחֵקֶר הַתַּכְלִיתִי שֶׁל הַהֹוָיָה בִּכְלָלָהּ כִּי אִם עַל יְדֵי יְסוֹד שֶׁל אֵיזֶה מְנִיעָה קְדוּמָה. וְכַאֲשֶׁר הַנִּמְנָע בְּחֹק אֵין סוֹף הוּא גַּם כֵּן דָּבָר שֶׁאֵינוֹ הוֹלֵם כְּלָל, יֵשׁ לָנוּ עַל זֶה רַק שְׁנֵי דְרָכִים, דֶּרֶךְ אֶחָד הוּא שֶׁיְּבֹאַר. שֶׁבְּעַצְמִיּוּת יְסוֹד הַמְּנִיעָה יֵשׁ מַעֲלָה עֶלְיוֹנָה. הָרְאוּיָה לִהְיוֹת הוֹלֶמֶת לְמוּשָּׂג הַשְּׁלֵמוּת הָעֶלְיוֹנָה, שֶׁהַנֻּנּוּ יְכוֹלִים עַל כָּל פָּנִים לְסַמֵּן לָנוּ בּוֹ אֵיזֶה רְשִׁימָה שֶׁל הַשְּׁלֵמוּת הַמֻּחְלֶטֶת, וְהַדֶּרֶךְ הַשֵּׁנִי הוּא לְצַיֵּר אֶת הַמְּנִיעָה הַקְּדוּמָה בְּתוֹר יְצִירָה וְהֹוָיָה. וּמֻבָן שֶׁהַדֶּרֶךְ הַשֵּׁנִי לֹא יְסַלֵּק אֶת הַשְּׁאֵלָה הַתַּכְלִיתִית לְגַמְרֵי. אֶלָּא הוּא מַרְחִיק אוֹתָהּ, שֶׁהֲרֵי אָנוּ בָּאִים אַחַר כָּךְ לִשְׁאוֹל גַּם כֵּן שְׁאֵלָה תַּכְלִיתִית עַל הֹוֵית הַמְּנִיעָה עַצְמָהּ. אֲבָל בְּעֹמֶק הַדָּבָר הַנֻּנּוּ רוֹאִים, כִּי מַה שֶּׁאֵין הַנֶּפֶשׁ מִתְקָרֶרֶת בְּפִתְרוֹן שְׁאֵלַת הַהֹוָיָה, וְהִיא זְקוּקָה לְאֵיזֶה מְנִיעָה, הוּא רַק מִצַּד הַשְּׁלִילִי שֶׁלָּהּ, מִפְּנֵי מְצִיאוּת הָרַע שֶׁבַּמְּצִיאוּת, אֲבָל מִצַּד הַחִיּוּבִי שֶׁלָּהּ אֵין צֹרֶךְ לְשׁוּם מְנִיעָה, שֶׁהֲרֵי הַטּוֹב רָאוּי מִכָּל שָׁלֵם לִהְיוֹת נִפְעַל תָּדִיר. וְכַאֲשֶׁר אָנוּ גּוֹזְרִים, שֶׁהַנִּרְאֶה לָנוּ מִצִּדְדֵי הַשְּׁלִילָה שֶׁבַּמְּצִיאוּת אֵינוֹ אֶלָּא כֵּהוּת רְאִיָּה מִצִּדֵּנוּ, שׁוּב הַמְּצִיאוּת רְאוּיָה לְהִתְהַוּוֹת בְּלֹא שׁוּם צֹרֶךְ שֶׁל הַגְבָּלָה וּמְנִיעָה. הַמְּנִיעָה בָּאָה רַק כְּשֶׁאָנוּ רוֹצִים לְגַוֵּן אֶת הַטּוֹב הַמֻּחְלָט. לְמָשָׁל, כְּשֶׁנִּשְׁאַל מַהוּ הַטּוֹב שֶׁל הַמְּצִיאוּת בִּכְלָלוּתוֹ, אָז בֶּאֱמֶת אֲנַחְנוּ אוֹמְרִים, שֶׁהִיא שְׁאֵלָה רַק לְגַבֵּי דִּידָן, וְהִיא גַּם כֵּן מְנֻעָה מִלִּהְיוֹת נוֹדַעַת לָנוּ עַל בֻּרְיָהּ, אִם כֵּן אִם גַּם נִצְטָרֵךְ לְהַכְלִלַת הַגִּוֵּן לָבֹא לִידֵי מְנִיעָה, אָנוּ אוֹמְרִים, שֶׁהִיא רַק מְנִיעָה הֶסְבֵּרִית. אָמְנָם הַהַסְבָּרָה גַּם כֵּן רְאוּיָה לִהְיוֹת בְּאֹפֶן הַיּוֹתֵר בָּהִיר וְיוֹתֵד מְכֻבָּד. עַל כֵּן הַנֻּנּוּ מַרְוִיחִים הַרְבֵּה, כְּשֶׁמַּעֲמִידִים אָנוּ אֶת הַמְּנִיעָה עַל בָּסִיס הַשְּׁלֵמוּת הַיּוֹתֵר עֶלְיוֹנָה מִצַּד אֶחָד, וּמִצַּד הַשֵּׁנִי אָנוּ מְעַטְּרִים עוֹד יוֹתֵר אֶת הַסְבָּרָתְנוּ, כְּשֶׁנֵּדַע לְצַיֵּר, שֶׁעַצְמִיּוּת הַמְּנִיעָה הַהִיא עִם כָּל כְּבוֹדָהּ הִיא מְחֻדֶּשֶׁת לְכַוָּנָה מַגַּמָּתִית עֶלְיוֹנָה, שֶׁהַהַרְחָקָה, שֶׁהַשְּׁאֵלָה נִתְרַחֲקָה מֵאִתָּנוּ עַל יְדֵי הִתְרַבּוּת הָאֶמְצָעִיִּים, נָעֲצָה אוֹתָהּ בִּכְלָלוּת הַהַטָּבָה שֶׁאֵינָהּ צְרִיכָה, וְהַכְּלָלוּת אֵינָהּ צְרִיכָה גַּם כֵּן, לִמְנִיעָה, כִּי הִיא טוֹבָה מֻחְלֶטֶת, הָרְאוּיָה לְהִפְעַל מִצַּד הַשְּׁלֵמוּת הַמֻּחְלֶטֶת. וְהַתֹּכֶן הַמְּפֹרָט. הַיּוֹתֵר נָאֶה בַּמַּגָּמָה הַתַּכְלִיתִית. שֶׁיִּהְיֶה מְבֻסָּס עַל יְסוֹד הַשְׁקָפַת הַשְּׁלֵמוּת הַמְּחֻיֶּבֶת הָאֵין סוֹפִית, הִיא הַשְׂכֵּלֶת מַגָּמָה שֶׁל הַטּוֹב הַמִּתְעַלֶּה תָּדִיר, מִפְּנֵי שֶׁאַף עַל פִּי שֶׁתְּנַאִי הַשְּׁלֵמוּת הַמֻּחְלֶטֶת הִיא הָאִי אֶפְשָׁרוּת שֶׁל הוֹסָפָה, מִכָּל מָקוֹם גַּם הַתּוֹסֶפֶת הַתְּדִירִית וְהַהִתְעַלּוּת הִיא גַּם כֵּן בְּרָכָה וְעֵדֶן מְיֻחָד, וְכֵיוָן שֶׁזֶּה אִי אֶפְשָׁר בְּאֵין סוֹף מִצַּד עַצְמוֹ, מִתְהַוֶּה הוּא מִצַּד פְּעֻלּוֹתָיו, וְנִבְנֶה הָעוֹלָם בְּצוּרָה כָּזֹאת, שֶׁעֲדֵי עַד יִתְעַלֶּה. וְנִמְצָא, שֶׁהַשְּׁלֵמוּת כְּלוּלָה מִשְּׁנֵי הַצְּדָדִים, מִצַּד אֵין סוֹף, הַבִּלְתִּי מְתֹאָר בְּתוֹסֶפֶת מִצַּד שְׁלֵמוּתוֹ, וּמִצַּד הַהֹוָיָה, הַהוֹלֶכֶת וּמִשְׁתַּלֶּמֶת וּמִתְבָּרֶכֶת תָּמִיד. וְזֹאת הִיא בִּרְכַּת הַקֹּדֶשׁ עַצְמָהּ, 'הַקֹּדֶשׁ טָעוּן בְּרָכָה' (עַל פִּי בָּבָא מְצִיעָא נד, ב). "יְהִי כְבוֹד ד' לְעוֹלָם יִשְׂמַח ד' בְּמַעֲשָׂיו" (תְּהִלִּים קד, לא).</b>מניעה – מעכב;<b> התכליתי </b>– הסופי, המהותי; <b>רשימה </b>– רושם;<b> ההויה </b>– המציאות;<b> הולם </b>– מתאים, נכון;<b> תדיר </b>– תמיד;<b> כהות </b>– חולשת; <b>לגון </b>– לפרט בגוונים שונים;<b> דידן </b>– אנחנו, לגבינו;<b> בוריה </b>– שלמותה, בהירותה;<b> מעטרים </b>– מקשטים;<b> מגמה </b>– מטרה. 
<b>
כָּל מַטָּרָה צָרִיךְ לְהַקְדִּים לָהּ אֵיזֶה מְנִיעָה</b> – עולמו של ה' בנוי באופן שעל מנת להגיע להישג כלשהו יש צורך בעיכוב שיאתגר אותנו;<b> עַל כֵּן אֵין מָקוֹם לַחֵקֶר הַתַּכְלִיתִי שֶׁל הַהֹוָיָה בִּכְלָלָהּ כִּי אִם עַל יְדֵי יְסוֹד שֶׁל אֵיזֶה מְנִיעָה קְדוּמָה</b> – בהתאם לזאת, על מנת להבין את מהות הבריאה יש להכיר את המגבלה והחיסרון שעמדו ביסוד המציאות (שגרמו לאלוהים 'להתגבר' עליהם באמצעות יצירת העולם). <b>וְכַאֲשֶׁר הַנִּמְנָע בְּחֹק אֵין סוֹף הוּא גַּם כֵּן דָּבָר שֶׁאֵינוֹ הוֹלֵם כְּלָל</b> – אולם מצד שני, לא יתכן שישנה איזשהיא מגבלה וחיסרון באינסוף האלוהי המושלם; ועל מנת לענות על סתירה זו <b>יֵשׁ לָנוּ עַל זֶה רַק שְׁנֵי דְּרָכִים</b>:<b> דֶּרֶךְ אֶחָד הוּא שֶׁיְּבֹאַר שֶׁבְּעַצְמִיּוּת יְסוֹד הַמְּנִיעָה יֵשׁ מַעֲלָה עֶלְיוֹנָה הָרְאוּיָה לִהְיוֹת הוֹלֶמֶת לְמוּשָּׂג הַשְּׁלֵמוּת הָעֶלְיוֹנָה, שֶׁהַנֻּנּוּ יְכוֹלִים עַל כָּל פָּנִים לְסַמֵּן לָנוּ בּוֹ אֵיזֶה רְשִׁימָה שֶׁל הַשְּׁלֵמוּת הַמֻּחְלֶטֶת</b> – תשובה ראשונה היא שבחסרונות עצמם יש תוכן חיובי, ולכן האינסוף האלוהי מותיר את רישומו המושלם גם בהם (כלומר הם לא חסרונות באמת);<b> וְהַדֶּרֶךְ הַשֵּׁנִי הוּא לְצַיֵּר אֶת הַמְּנִיעָה הַקְּדוּמָה בְּתוֹר יְצִירָה וְהֹוָיָה</b> – תשובה שנייה היא שהחסרונות הם אכן שליליים ומוגבלים, אולם הם מאפשרים יצירת מציאות טובה יותר בזכות שמתגברים עליהם (ואזי יוצא שהמגבלות אף הן חלק מהתוכנית האלוהית המושלמת). <b>וּמֻבָן שֶׁהַדֶּרֶךְ הַשֵּׁנִי לֹא יְסַלֵּק אֶת הַשְּׁאֵלָה הַתַּכְלִיתִית לְגַמְרֵי, אֶלָּא הוּא מַרְחִיק אוֹתָהּ, שֶׁהֲרֵי אָנוּ בָּאִים אַחַר כָּךְ לִשְׁאוֹל גַּם כֵּן שְׁאֵלָה תַּכְלִיתִית עַל הֹוֵית הַמְּנִיעָה עַצְמָהּ</b> – התשובה השנייה איננה פותרת לחלוטין את הסתירה הלוגית (שהרי אם החסרונות הן עדיין חסרונות יוצא שבעולמו של אלוהים ישנה מלכתחילה מגבלה), אולם היא מרככת מעט את השאלה. <b>אֲבָל בְּעֹמֶק הַדָּבָר הַנֻּנּוּ רוֹאִים, כִּי מַה שֶּׁאֵין הַנֶּפֶשׁ מִתְקָרֶרֶת בְּפִתְרוֹן שְׁאֵלַת הַהֹוָיָה, וְהִיא זְקוּקָה לְאֵיזֶה מְנִיעָה, הוּא רַק מִצַּד הַשְּׁלִילִי שֶׁלָּהּ, מִפְּנֵי מְצִיאוּת הָרַע שֶׁבַּמְּצִיאוּת, אֲבָל מִצַּד הַחִיּוּבִי שֶׁלָּהּ אֵין צֹרֶךְ לְשׁוּם מְנִיעָה, שֶׁהֲרֵי הַטּוֹב רָאוּי מִכָּל שָׁלֵם לִהְיוֹת נִפְעַל תָּדִיר</b> – כל השאלות הללו על תכלית המציאות הן מטרידות אותנו רק מן הצד השלילי, כלומר מהיכרותנו עם כך שיש צדדי חיסרון ומגבלה בעולם, אולם מצד הטוב שאנו פוגשים בחיינו לא מתעוררת שאלה, שהרי בו אנו רואים את הפעולה האלוהית הפשוטה והטובה הפועלת באופן תמידי; <b>וְכַאֲשֶׁר אָנוּ גּוֹזְרִים, שֶׁהַנִּרְאֶה לָנוּ מִצִּדְדֵי הַשְּׁלִילָה שֶׁבַּמְּצִיאוּת אֵינוֹ אֶלָּא כֵּהוּת רְאִיָּה מִצִּדֵּנוּ, שׁוּב הַמְּצִיאוּת רְאוּיָה לְהִתְהַוּוֹת בְּלֹא שׁוּם צֹרֶךְ שֶׁל הַגְבָּלָה וּמְנִיעָה</b> – ואזי אנו מגיעים למסקנה שהרע והמגבלות שאנו מזהים במציאות הם רק מצד חולשת המבט שלנו, אבל מצד המבט האלוהי אין כלל רע ומגבלה בעולם. <b>הַמְּנִיעָה בָּאָה רַק כְּשֶׁאָנוּ רוֹצִים לְגַוֵּן אֶת הַטּוֹב הַמֻּחְלָט, לְמָשָׁל, כְּשֶׁנִּשְׁאַל מַהוּ הַטּוֹב שֶׁל הַמְּצִיאוּת בִּכְלָלוּתוֹ, אָז בֶּאֱמֶת אֲנַחְנוּ אוֹמְרִים, שֶׁהִיא שְׁאֵלָה רַק לְגַבֵּי דִּידָן, וְהִיא גַּם כֵּן מְנֻעָה מִלִּהְיוֹת נוֹדַעַת לָנוּ עַל בֻּרְיָהּ</b> – המגבלה של המציאות ניכרת רק שאנו רוצים לפרט ("לגוון") את קיומו של הטוב המוחלט האלוהי, בכך שאנו מסבירים שמצידנו ("דידן") יש לנו מגבלה מלהבין אותו,<b> אִם כֵּן אִם גַּם נִצְטָרֵךְ לְהַכְלִלַת הַגִּוֵּן לָבֹא לִידֵי מְנִיעָה, אָנוּ אוֹמְרִים, שֶׁהִיא רַק מְנִיעָה הֶסְבֵּרִית</b>– ואזי יוצא שגם אם נהיה חייבים להכליל את הדגש של מגבלות המציאות, הכוונה תהיה מגבלה הסברתית שלנו ולא בעצמותו של אלוהים. <b>אָמְנָם הַהֶסְבָּרָה גַּם כֵּן רְאוּיָה לִהְיוֹת בְּאוֹפֶן הַיּוֹתֵר בָּהִיר וְיוֹתֵר מְכֻבָּד</b> – יחד עם זאת, גם את ההסברה שלנו אנו צריכים לומר באופן מכובד, היינו באופן שידגיש גם את השלמות האלוהית, לקמן: <b>עַל כֵּן הַנְנוּ מַרְוִיחִים הַרְבֵּה, כְּשֶׁמַּעֲמִידִים אָנוּ אֶת הַמְּנִיעָה עַל בָּסִיס הַשְּׁלֵמוּת הַיּוֹתֵר עֶלְיוֹנָה מִצַּד אֶחָד, וּמִצַּד הַשֵּׁנִי אָנוּ מְעַטְּרִים עוֹד יוֹתֵר אֶת הֶסְבָּרָתֵנוּ, כְּשֶׁנֵּדַע לְצַיֵּר, שֶׁעַצְמִיּוּת הַמְּנִיעָה הַהִיא עִם כָּל כְּבוֹדָהּ הִיא מְחֻדֶּשֶׁת לְכַוָּנָה מַגַּמָּתִית עֶלְיוֹנָה</b> – ההסברה שלנו תדגיש שמצד אחד שהעולם האלוהי הוא שלם במהותו, ומצד שני שגם למגבלות ולהרחקות שנראות בעינינו יש מטרה עליונה, <b>שֶׁהַהַרְחָקָה שֶׁהַשְּׁאֵלָה נִתְרַחֲקָה מֵאִתָּנוּ עַל יְדֵי הַתַּרְבּוּת הָאֶמְצָעִיִּים, נָעֲצָה אוֹתָהּ בִּכְלָלוּת הַהַטָּבָה שֶׁאֵינָהּ צְרִיכָה וְהַכְּלָלוּת אֵינָהּ צְרִיכָה גַּם כֵּן, לִמְנִיעָה, כִּי הִיא טוֹבָה מֻחְלֶטֶת, הָרְאוּיָה לְהִפָּעֵל מִצַּד הַשְּׁלֵמוּת הַמֻּחְלֶטֶת</b> – שאף על פי שאיננו יכולים להסביר עד הסוף, עקב סרבול האמצעיים והביטויים האנושיים, את החוקיות המוגבלת שקיימת במציאות – יודעים אנו שהיא חושפת את הטוב האלוהי המושלם והמוחלט. <b>וְהַתֹּכֶן הַמְּפֹרָט, הַיּוֹתֵר נָאוֶה בַּמַּגָּמָה הַתַּכְלִיתִית, שֶׁיִּהְיֶה מְבֻסָּס עַל יְסוֹד הַשְּׁקָפַת הַשְּׁלֵמוּת הַמְּחֻיֶּבֶת הָאֵין סוֹפִית</b> – ובאופן יותר מפורט מבחינה הסברתית, נאמר מחשבה שמכוונת לתכלית האלוהית ומבוססת על הרעיון שישנה שלמות מוחלטת ביסוד הכל, ו<b>ְהִיא הַשְׂכֶּלֶת מַגָּמָה שֶׁל הַטּוֹב הַמִּתְעַלֶּה תָּדִיר</b> – המחשבה שמבינה שהטוב צריך להתקדם באופן אינסופי ותמידי, <b>מִפְּנֵי שֶׁאַף עַל פִּי שֶׁתְּנַאי הַשְּׁלֵמוּת הַמֻּחְלֶטֶת הִיא הָאִי אֶפְשָׁרוּת שֶׁל הוֹסָפָה, מִכָּל מָקוֹם גַּם הַתּוֹסֶפֶת הַתְּדִירִית וְהַהִתְעַלּוּת הִיא גַּם כֵּן בְּרָכָה וְעֵדֶן מְיֻחָד, וְכֵיוָן שֶׁזֶּה אִי אֶפְשָׁר בְּאֵין סוֹף מִצַּד עַצְמוֹ, מִתְהַוֶּה הוּא מִצַּד פְּעֻלּוֹתָיו, וְנִבְנֶה הָעוֹלָם בְּצוּרָה כָּזֹאת, שֶׁעֲדֵי עַד יִתְעַלֶּה</b> – מכיוון שמצד אחד הגדרת המושג 'שלמות אלוהית אינסופית' היא שאין יכולת להוסיף יותר, אולם מצד שני הגדרת המושג 'אינסוף' כוללת שיש כל העת הוספה והשתפרות, אזי "הפתרון" האלוהי הוא יצירת עולם מוגבל שישתלם כל העת ובכך יגלה את הטוב האלוהי האינסופי. <b>וְנִמְצָא, שֶׁהַשְּׁלֵמוּת כְּלוּלָה מִשְּׁנֵי הַצְּדָדִים, מִצַּד אֵין סוֹף, הַבִּלְתִּי מְתֹאָר בְּתוֹסֶפֶת מִצַּד שְׁלֵמוּתוֹ, וּמִצַּד הַהֹוֶיָּה, הַהֹלֶכֶת וּמִשְׁתַּלֶּמֶת וּמִתְבָּרֶכֶת תָּמִיד</b> – יוצא שהשלמות קיימת רק בה', אך יש לה גם נגיעה בעולם הזה על ידי האדם, במה שהוא מתעלה ומתקדם לנצח. <b>וְזֹאת הִיא בִּרְכַּת הַקֹּדֶשׁ עַצְמָהּ</b>, כדברי התלמוד ש'<b>הַקֹּדֶשׁ טָעוּן בְּרָכָה</b>' – התלמוד במסכת בבא מציעא מבאר גם מאכל שהוקדש לבית המקדש זקוק לברכה לפני אכילתו, הרב לוקח זאת כביסוס לרעיון שגם האלוהות הקדושה זקוקה ל'ברכה', היינו להשתלמות אנושית כדי להתעלות עוד יותר; כדברי הפסוק: "<b>יְהִי כְבוֹד ד' לְעוֹלָם יִשְׂמַח ד' בְּמַעֲשָׂיו</b>" – כבוד ה' מתגלה בכך שמעשיו "משמחים" אותו, היינו שבני האדם משתלמים יותר ויותר.
   
<b>הֶנֵּנוּ חָשִׁים בִּמְלֹא נִשְׁמָתֵנוּ אֶת הַהֶכְרֵחַ שֶׁל הַטּוֹב הַמֻּחְלָט, אֶת הָאִי אֶפְשָׁרוּת שֶׁל אִי הֲוִיָּתוֹ, וְאֶת הָעֲרִיגָה הַבִּלְתִּי פּוֹסֶקֶת בְּמַעֲמַקֵּי לְבָבֵנוּ לְהִתְעַלּוֹת אֵלָיו, לְהִתְקָרֵב אֶל מְרוֹמָיו, לַחֲזוֹת בְּנָעֳמוֹ. הֶנֵּנוּ מַרְגִּישִׁים, שֶׁהַטּוֹב הַשָּׁלֵם בְּהַשְׁלֶמֶת הֲוִיָּתוֹ, הַחָפְשִׁי מִכָּל גֶּדֶר, מִכָּל תְּנַאי וְחֹק, מִכָּל תֹּאַר וְשִׁנּוּי, מִלּוּאוֹ הוּא מִלּוּי עוֹלָם. אֵין מָקוֹם לְמִלּוּי שְׂאִיפָתֵנוּ אֶל טוֹב זֶה אֶלָּא בְּהִסְתַּכְּלוּת הָאֶפְשָׁרִית בְּנִיצוֹצֵי זִיווֹ, אַחֲרֵי אֲשֶׁר יָרְדוּ אֵלֵינוּ וִימַלְּאוּנוּ עֹז וְחַיִּים, נֶצַח וְהוֹד. הֶנֵּנוּ אַחַר כָּל הֶחָזִיּוֹן הַזֶּה נִשְׁאָרִים צְמֵאִים אֶל הִתְעַלּוּת הַטּוֹב, אֵין אָנוּ מַקִּיפִים אֶת מְלֹא הֶקֵּף הַטּוֹב בְּתֻמּוֹ, כִּי אִם כְּשֶׁנֶּחֱזֶה בּוֹ, לְבַד מִלּוּי הַטּוֹב, גַּם כֵּן הִתְעַלּוּת הַטּוֹב, פְּרִיחָה תְּמִידִית, תּוֹסֶפֶת עֹז וְעִלּוּי בְּלִי מְצָרִים, בְּלֹא עֲמִידָה. מִלּוּי הַצִּמָּאוֹן הָאִידֵאָלִי הַזֶּה יוֹרֵנוּ דַּעַת בַּמֶּה לְהַבְחִין בֵּין הָאוֹר הָאֱלֹהִי לְאוֹר הָעוֹלָם. הַחַי מִמְּקוֹרוֹ. הָאוֹר הָאֱלֹהִי מַרְוֶה אוֹתָנוּ אֶת צִמְאוֹנֵנוּ הַנִּשְׂגָּב אֶל הַטּוֹב הַמֻּחְלָט, הַקַּיָּם בִּמְרוֹמָיו, וְהָאוֹר הָעוֹלָמִי, הַהֹלֵךְ וְאוֹר, הַהֹלֵךְ וּמִתְעַלֶּה, מְחַיֵּי מְקוֹרוֹ, יְדַשְּׁנֵנוּ מֵהַטּוֹב שֶׁל הַהִתְעַלּוּת, שֶׁל תִּגְבֹּרֶת הַכֹּחַ, שֶׁל הוֹסָפַת הָעִלּוּי, שֶׁהֶנֵּנוּ לוֹ כֹּל כָּךְ צְמֵאִים וְנִכְסָפִים. לֹא נִהְיֶה לְחוּצִים לְהַשְׁבִּיר אֶת צִמְאוֹן הַמַּדָּע וְהַטּוֹב, כְּשֶׁהוּא מְקֻפָּל יַחַד וְנוֹשֵׂא אֶת דֵּעוֹ עַל הַהֹוֶיָּה כֻּלָּהּ לָדַעַת אֶת סוֹד הָאֲצִילוּת הַמּוּסָרִי שֶׁבָּהּ, בְּמַסְקְנָא יְבֵשָׁה, שֶׁהַהֹוֶיָּה וְהַהֶפְסֵד הִיא הַמַּגָּמָה הָאַחֲרוֹנָה, מַה שֶּׁאָנוּ מוֹצְאִים אֶת עַצְמֵנוּ מִזֶּה נֶעֱלָבִים וְנִדְהָמִים, מְלֵאֵי שַׁמָּמוֹן מִפְּעֻלָּה הוֹלֶכֶת וְסוֹבֶבֶת, הַמַּדְאִיבָה אֶת נַפְשֵׁנוּ בַּהֲאָנָחָה שֶׁל "אֵין כָּל חָדָשׁ תַּחַת הַשָּׁמֶשׁ" (קהלת א, ט). הֶנֵּנוּ מִתְנַשְּׂאִים מֵעַל לְהֶחָזִיּוֹן הַפָּשׁוּט שֶׁהַחֻשִּׁים קוֹלְטִים בְּחִיצוֹנִיּוּתָם מֵהַהֹוֶיָּה, הֶנֵּנוּ צוֹעֲדִים בְּצַעֲדֵינוּ הָרוּחָנִיִּים לְמַעְלָה מִן הַשֶּׁמֶשׁ, וְגוֹזְרִים אָנוּ, אֵין כָּל יָשֵׁן, הַכֹּל פּוֹרֵחַ, הַכֹּל מִתְעַלֶּה, הַכֹּל מוֹסִיף תָּמִיד אוֹר וְחַיִּים. אֵין הָרוּחַ הָאָצִילִי נוֹפֵל גַּם בְּרָאוֹתוֹ, שֶׁהַדֶּרֶךְ שֶׁל הַהִתְעַלּוּת הִיא דֶּרֶךְ מְסֻבֶּבֶת, שֶׁיֵּשׁ בָּהּ מַעֲלוֹת וּמוֹרָדוֹת, הֲלִיכוֹת קָדִימָה וּנְסִיגוֹת לְאָחוֹר גְּדוֹלוֹת מְאֹד, שֶׁגַּם הֵנָּה הַמּוֹרָדוֹת וְהַנְּסִיגוֹת מְלֵאוֹת הֵנָּן רוּחַ שֶׁל עֲלִיָּה וְקָדְמָה. הַהַכָּרָה שֶׁל הַהִתְפַּתְּחוּת, כְּשֶׁהִיא הוֹלֶכֶת וְנִגְמֶרֶת, הוֹלֶכֶת וְנִקְלֶטֶת יָפֶה בַּחַיִּים הַמַּדָּעִיִּים וְהַמּוּסָרִיִּים, כְּשֶׁהִיא מִתְבַּכֶּרֶת וְיוֹצֵאת מִידֵי בָּסְרִיּוּתָהּ, עַד שֶׁאֵינֶנָּה נֶאֱכֶלֶת פַּגָּה, הִיא מַעֲלָה אֶת רוּחַ הָאָדָם אֶל מְרוֹמֵי הָאוֹר הָאֱלֹהִי, מְקַלֶּטֶת בְּקִרְבּוֹ אֶת הַמַּגָּמָה הַפְּנִימִית שֶׁל דַּעַת אֱלֹהִים, הַחָפְשִׁית מִכָּל חֹק וּגְבוּל, שֶׁבְּאוֹצַר נִשְׁמָתָן שֶׁל יִשְׂרָאֵל, שֶׁנִּתְגַּלְּתָה עַל יְדֵי הַהוֹפָעָה הָאֱלֹהִית הַמְּיֻחֶדֶת לוֹ, בְּתוֹר הַפֶּרַח הַיּוֹתֵר עֶלְיוֹן שֶׁל הַזְרָחַת אוֹר נִשְׁמַת הָאָדָם בְּקֶרֶב הָעַמִּים כֻּלָּם. הַהִתְפַּתְּחוּת הַתְּדִירָה תְּמַלְּאֵנוּ שִׁקּוּף אִידֵאָלִי מוּסָרִי עַל כָּל הַהֹוֶיָּה, וּתְבִיאֵנוּ לִידֵי מִלּוּי אוֹר אֱלֹהִי מַדָּעִי וְהַכְרָתִי כָּזֶה, הַמְאַחֵד אֶת הֲוִיָּתֵנוּ עִם אוֹר חַי הָעוֹלָמִים בְּתַכְלִית הַטֹּהַר וְהַמּוּסָר, הָעֹז וְהַגְּבוּרָה בְּכָל מִלּוּאָם. כְּבוֹד אֱלֹהִים, הֶעָטוּף בַּיְּצִירָה הָרְחָבָה, בְּכָל גְּוָנֶיהָ הָעֲשִׁירִים וְהַשּׁוֹנִים, מִתְוַדֵּעַ אֵלֵינוּ, בְּזִיווֹ הָאִידֵאָלִי, הַהֹלֵךְ וּמִתְגַּדֵּל, "יִתְגַּדַּל וְיִתְקַדַּשׁ שְׁמֵהּ רַבָּא" (מתוך תפילת הקדיש). <b>הֲוִיָּתוֹ</b> – מציאותו; <b>הָעֲרִיגָה</b> – המשיכה; <b>זִיווֹ</b> – אורו; <b>בְּתֻמּוֹ</b> – בשלמותו; <b>וְעִלּוּי בְּלִי מְצָרִים</b> – התעלות בלי הגבלות; <b>יְדַשְּׁנֵנוּ</b> – ירפדנו; <b>וְנִכְסָפִים</b> – ושואפים; <b>מְקֻפָּל</b> – מעורבב, כפול; <b>לְהַשְׁבִּיר</b> – להרוות; <b>הַהֹוֶיָּה</b> – המציאות; <b>שַׁמָּמוֹן</b> – תימהון, ריקנות; <b>מִתְבַּכֶּרֶת</b> – מתבררת; <b>בָּסְרִיּוּתָהּ</b> – ראשיתה הלא בשלה; <b>פַּגָּה</b> – בוסרית; <b>הַמַּגָּמָה</b>
– המטרה;<b> הַתְּדִירָה </b>– התמידית.
<b>הִנֵּנוּ חָשִׁים בִּמְלֹא נִשְׁמָתֵנוּ אֶת הַהֶכְרֵחַ שֶׁל הַטּוֹב הַמֻּחְלָט, אֶת הָאִי אֶפְשָׁרוּת שֶׁל אִי הֲוִיָּתוֹ, וְאֶת הָעֲרִיגָה הַבִּלְתִּי פּוֹסֶקֶת בְּמַעֲמַקֵּי לְבָבֵנוּ לְהִתְעַלּוֹת אֵלָיו, לְהִתְקָרֵב אֶל מְרוֹמָיו, לַחֲזוֹת בְּנֹעֲמוֹ</b> – בכל אדם מצויה תחושה קיומית שישנו טוב מוחלט שאליו הוא שואף באופן תמידי;<b> הִנֵּנוּ מַרְגִּישִׁים, שֶׁהַטּוֹב הַשָּׁלֵם בְּהַשְׁלָמַת הֲוִיָּתוֹ, הַחָפְשִׁי מִכָּל גֶּדֶר, מִכָּל תְּנַאי וְחֹק, מִכָּל תֹּאַר וְשִׁנּוּי, מִלּוּאוֹ הוּא מִלּוּי עוֹלָם</b> – אותו טוב מוחלט ומושלם, שאינו מוגדר ומוגבל משום כיוון – ממלא את עולמנו. <b>אֵין מָקוֹם לְמִלּוּי שְׁאִיפָתֵנוּ אֶל טוֹב זֶה אֶלָּא בְּהִסְתַּכְּלוּת הָאֶפְשָׁרִית בְּנִיצוֹצֵי זִיווֹ, אַחֲרֵי אֲשֶׁר יָרְדוּ אֵלֵינוּ וִימַלְּאוּנוּ עֹז וְחַיִּים, נֵצַח וְהוֹד</b> – הדרך היחידה להיפגש עם השלמות הא-לוהית היא בהתגלות אורו ('התנוצצות זיוו') של הטוב בעולם הזה, וככל שאדם מתבונן בכך הוא מתמלא בעוצמה ובנצחיות. <b>הִנֵּנוּ אַחַר כָּל הַחִזָּיוֹן הַזֶּה נִשְׁאָרִים צְמֵאִים אֶל הִתְעַלּוּת הַטּוֹב</b>, כלומר <b>אֵין אָנוּ מַקִּיפִים אֶת מְלֹא הֵיקֵף הַטּוֹב בְּתֻמּוֹ, כִּי אִם כְּשֶׁנֶּחֱזֶה בּוֹ, לְבַד מִלּוּי הַטּוֹב, גַּם כֵּן הִתְעַלּוּת הַטּוֹב, פְּרִיחָה תְּמִידִית, תּוֹסֶפֶת עֹז וְעִלּוּי בְּלִי מְצָרִים, בְּלֹא עֲמִידָה</b> – אמנם מלבד הידיעה שישנו טוב מושלם, הדרך להמשיך להיפגש עימו היא באמצעות השתלמות מתמדת. <b>מִלּוּי הַצִּמָּאוֹן הָאִידֵיאָלִי הַזֶּה יוֹרֵנוּ דַּעַת בַּמֶּה לְהַבְחִין בֵּין הָאוֹר הָאֱלֹהִי לְאוֹר הָעוֹלָם הַחַי מִמְּקוֹרוֹ</b>, כלומר<b> הָאוֹר הָאֱלֹהִי מְרַוֶּה אוֹתָנוּ אֶת צִמְּאוֹנֵנוּ הַנִּשְׂגָּב אֶל הַטּוֹב הַמֻּחְלָט, הַקַּיָּם בִּמְרוֹמָיו, וְהָאוֹר הָעוֹלָמִי, הַהוֹלֵךְ וְאוֹר, הַהוֹלֵךְ וּמִתְעַלֶּה, מְחַיֵּי מְקוֹרוֹ, יְדַשְּׁנֵנוּ מֵהַטּוֹב שֶׁל הַהִתְעַלּוּת, שֶׁל תִּגְבֹּרֶת הַכֹּחַ, שֶׁל הוֹסָפַת הָעִלּוּי, שֶׁהִנֵּנוּ לוֹ כֹּל כָּךְ צְמֵאִים וְנִכְסָפִים</b> – אנו עובדים בשני צירים במקביל: מחד, ההכרה בטוב אלוהי מוחלט שממלא אותנו בתחושת שגב, ומאידך הכרה בטוב שקיים בעולם הזה שממלא אותנו בסיפוק של התקדמות. שתי תשוקות אלו מלמדות על ההבחנה שבין השלמות האינסופית לבין המהלך האלוהי של התקדמות מתמדת בעולם. <b>לֹא נִהְיֶה לְחוּצִים לְהַשְׁבִּיר אֶת צִמָּאוֹן הַמַּדָּע וְהַטּוֹב, כְּשֶׁהוּא מְקֻפָּל יַחַד וְנוֹשֵׂא אֶת דֵּעוֹ עַל הַהֲוִיָּה כֻּלָּהּ לָדַעַת אֶת סוֹד הָאֲצִילוּת הַמּוּסָרִי שֶׁבָּהּ, בְּמַסְקְנָא יְבֵשָׁה, שֶׁהַהֲוִיָּה וְהַהֶפְסֵד הִיא הַמַּגָּמָה הָאַחֲרוֹנָה</b> – בעת שאנו מתבוננים על סוד המציאות המוסרית בהסתכלות הכפולה ('מקופלת') המוזכרת לעיל (של ידיעה בדבר טוב אלוהי אינסופי שמוחש אצלנו בהשתלמות מתמדת) – לא נגיע למסקנה עגמומית שהמציאות מסתכמת בסופו של דבר בקיזוז של רווח בהפסד, <b>מַה שֶּׁאָנוּ מוֹצְאִים אֶת עַצְמֵנוּ</b> ממסקנה כזו <b>נֶעֱלָבִים וְנִדְהָמִים, מְלֵאֵי שִׁמָּמוֹן מִפְּעֻלָּה הוֹלֶכֶת וְסוֹבֶבֶת, הַמַּדְאִיבָה אֶת נַפְשֵׁנוּ בְּהַאֲנָחָה שֶׁל "אֵין כָּל חָדָשׁ תַּחַת הַשָּׁמֶשׁ"</b> – כי מסקנה כזו גורמת לנו לתחושת עלבון ותסכול שלכאורה כל המהלך הטבעי מוביל לכלום ו"אין חדש תחת השמש. לא כך הדבר! אלא <b>הִנֵּנוּ מִתְנַשְּׂאִים מֵעַל לַחֲזִיּוֹן הַפָּשׁוּט שֶׁהַחֻשִּׁים קוֹלְטִים בְּחִיצוֹנִיּוּתָם מֵהַהֲוִיָּה, הִנֵּנוּ צוֹעֲדִים בְּצַעֲדֵינוּ הָרוּחָנִיִּים לְמַעְלָה מִן הַשֶּׁמֶשׁ, וְגוֹזְרִים אָנוּ, אֵין כָּל יָשָׁן, הַכֹּל פּוֹרֵחַ, הַכֹּל מִתְעַלֶּה, הַכֹּל מוֹסִיף תָּמִיד אוֹר וְחַיִּים</b> – המבט המעמיק מזהה כיצד תמונת המציאות איננה רק מה שאנו קולטים בחושינו הגלויים, אלא הכל הולך ומתעלה מעבר למגבלות הטבע. על פי זה העולם איננו קבוע במקומו אלא נתון לשינויים מהותיים בכל רגע. <b>אֵין הָרוּחַ הָאֲצִילִי נוֹפֵל גַּם בִּרְאוֹתוֹ, שֶׁהַדֶּרֶךְ שֶׁל הַהִתְעַלּוּת הִיא דֶּרֶךְ מְסֻבֶּבֶת, שֶׁיֵּשׁ בָּהּ מַעֲלוֹת וּמוֹרָדוֹת, הֲלִיכוֹת קָדִימָה וּנְסִיגוֹת לְאָחוֹר גְּדוֹלוֹת מְאֹד, שֶׁגַּם הֵנָּה הַמּוֹרָדוֹת וְהַנְּסִיגוֹת מְלֵאוֹת הֵנָּן רוּחַ שֶׁל עֲלִיָּה וְקִדְמָה</b> – ההיסטוריה האנושית וחיי האדם הפרטי מלאים עליות וירידות, אך גם הן חלק מהמהלך של התפתחותו המוסרית של העולם. <b>הַהַכָּרָה שֶׁל הַהִתְפַּתְּחוּת, כְּשֶׁהִיא הוֹלֶכֶת וְנִגְמֶרֶת, הוֹלֶכֶת וְנִקְלֶטֶת יָפֶה בַּחַיִּים הַמַּדָּעִיִּים וְהַמּוּסָרִיִּים, כְּשֶׁהִיא מִתְבַּכֶּרֶת וְיוֹצֵאת מִידֵי בָּסְרִיּוּתָהּ, עַד שֶׁאֵינֶנָּה נֶאֱכֶלֶת פַּגָּה, הִיא מַעֲלָה אֶת רוּחַ הָאָדָם אֶל מְרוֹמֵי הָאוֹר הָאֱלֹהִי</b> – "תורת ההתפתחות" (אבולוציה) שהתקבלה בחשיבה המדעית והמוסרית, כאשר יוצאת מבוסריותה ומתנערת מן הכשלים שמצויים בה, תוכל לסייע להבנת המוזכר לעיל; היינו היא <b>מְקַלֶּטֶת בְּקִרְבּוֹ</b> של רוח האדם <b>אֶת הַמַּגָּמָה הַפְּנִימִית שֶׁל דַּעַת אֱלֹהִים, הַחָפְשִׁית מִכָּל חֹק וּגְבוּל, שֶׁבְּאוֹצַר נִשְׁמָתָן שֶׁל יִשְׂרָאֵל, שֶׁנִּתְגַּלְּתָה עַל יְדֵי הַהוֹפָעָה הָאֱלֹהִית הַמְּיֻחֶדֶת לוֹ, בְּתוֹר הַפֶּרַח הַיּוֹתֵר עֶלְיוֹן שֶׁל הַזְרָחַת אוֹר נִשְׁמַת הָאָדָם בְּקֶרֶב הָעַמִּים כֻּלָּם</b> – "תורת ההתפתחות" מאפשרת להבין את עיקרון התפתחותו ההדרגתית והאינסופית של העולם, התפתחות שבעומק העניין היא מטרתו של עם ישראל (היצור המפותח ביותר באנושות). <b>הַהִתְפַּתְּחוּת הַתְּדִירָה תְּמַלְּאֵנוּ שִׁקּוּף אִידֵיאָלִי מוּסָרִי עַל כָּל הַהֲוִיָּה, וְתַבִיאֵנוּ לִידֵי מִלּוּי אוֹר אֱלֹהִי מַדָּעִי וְהַכָּרָתִי כָּזֶה, הַמְאַחֵד אֶת הֲוִיָּתֵנוּ עִם אוֹר חַי הָעוֹלָמִים בְּתַכְלִית הַטֹּהַר וְהַמּוּסָר, הָעֹז וְהַגְּבוּרָה בְּכָל מִלּוּאָם</b> – המבט המדעי הסוקר את התפתחות הבריאה משקף את ההתפתחות המוסרית שקיימת בבריאה ועד כמה אנו יכולים, בכל מעשה טוב, להיות שותפים עמה. נמצא ש <b>כְּבוֹד אֱלֹהִים, הֶעָטוּף בַּהִיצִירָה הָרְחָבָה, בְּכָל גְּוָנֶיהָ הָעֲשִׁירִים וְהַשּׁוֹנִים, מִתְוַדֵּעַ אֵלֵינוּ, בְּזִיווֹ הָאִידֵיאָלִי, הַהוֹלֵךְ וּמִתְגַּדֵּל</b> – על ידי ההתגלות המדעית אנו יכולים לזהות מעט מ"כבוד א-לוהים", מרצון ה' הפרוס בבריאה הרחבה ומוביל את העולם לתיקונו. המשכו של מהלך זה תלוי בנו ועל כך אנו מתפללים: "<b>יִתְגַּדַּל וְיִתְקַדַּשׁ שְׁמֵיהּ רַבָּא</b>" – שמו של אלוהים, היינו המוסריות האינסופית, הולכת ומתגדלת כל העת. 

<b>טַבְחֶשְׁבּוֹנוֹ שֶׁל עוֹלָם בָּרוּר אֵין מָקוֹם לְקוּבְלָנָא שֶׁל רַע בַּמְּצִיאוּת. אִם הַמּוֹאֲסִים בְּיֵשׁ אוֹמְרִים, שֶׁשְּׁאִיפָתָם הַמֻּחְלֶטֶת הִיא הָאֶפְסִיּוּת, אִם כֵּן לְצִיּוּרָם, הָהֶעְדֵּר וְהַשְּׁלִילָה הוּא הַטּוֹב, שׁוּב אֵין מַה שֶּׁאֵינוֹ טוֹב. כָּל גְּרִיעוּת בָּעוֹלָם אֵינוֹ כִּי אִם מִעוּט מְצִיאוּת, אוֹ הַמְעָטַת מְצִיאוּת הִתְפַּשְּׁטוּת שֶׁל עֶצֶם הַמַּהוּת, הֶחָפֵץ בִּמְצִיאוּת וְהַשְׁלָמָתָהּ, אוֹ בְּמַה שֶּׁשַּׁיָּךְ לוֹ בְּאֵיזֶה יַחַשׂ, מִעוּט קִנְיָן, מִעוּט דַּעַת, מִעוּט כָּבוֹד. וְכָל אֵלֶּה בָּאִים לִכְלַל מַכְאוֹבִים רַק מִיְּסוֹד הַשְּׁאִיפָה אֶל הַהִוָּת, וְהַשְּׁאִיפָה לְהַשְׁלָמַת הַיֵּשׁ. וְאִם תִּהְיֶה הַשְּׁאִיפָה הַמֻּחְלֶטֶת שֶׁל הָאֹשֶׁר הַשְּׁקִיקָה אֶל הָאֶפְסִיּוּת, אָז כָּל רַע הֲרֵי הוּא טוֹב, מִפְּנֵי שֶׁהוּא יוֹתֵר קָרוֹב אֶל הָאֶפְסִיּוּת. וְהַדְּבָרִים הוֹלְכִים וּמִתְעַמְּקִים, עַד שֶׁאֲפִלּוּ הַהַרְגָּשׁוֹת שֶׁל הַמַּכְאוֹבִים הַגּוּפָנִיִּים מִשְׁתַּתְּקוֹת, וַחֲרִיפוּתָם נִטֶּלֶת מֵהֶם, וּבְתִגְבֹּרֶת הָרַעְיוֹן נַעֲשִׂים גַּם כֵּן לִדְבָרִים מְעַנְּגִים. אָמְנָם לֹא יֵלֵךְ הַקַּו בְּכָל מַהֲלָכוֹ. מִפְּנֵי שֶׁמֻּכְרָח הַחֶשְׁבּוֹן לְמַצּוֹת אֶת מִדָּתוֹ, וְלִמְצוֹא שֶׁהַיֵּשׁ הוּא אֹשֶׁר, וְהַמְּצִיאוּת הִיא טוֹבָה, וּמִפְּנֵי שִׁקּוּל זֶה כְּבָר נֶעֱרַךְ כָּל צַעַר וּמַכְאוֹב בִּמְקוֹמוֹ וְהֶסְכָּמָתוֹ הָרְגִילָה. אֲבָל אָז רוֹאִים בְּעַיִן, שֶׁכָּל רַע בָּעוֹלָם אֵינוֹ כִּי אִם טוֹב מוּעָט לְגַבֵּי הַשְּׁקִיקָה אֶל הַטּוֹב הַמְּרֻבֶּה. וְהַהִסְתַּגְּלוּת שֶׁל הַהַבָּטָה בְּכָל חֵלֶק הַיּוֹתֵר דַּקִּיק שֶׁל טוֹב שֶׁנִּמְצָא בְּרַע גַּם כֵּן הֲרֵי הִיא מְגַלָּה אֶת אוֹר הָאֱמֶת שֶׁבַּהֲוִיָּה, וְרוֹאִים כִּי 'כֹּל אֲשֶׁר עָשָׂה אֱלֹהִים הוּא טוֹב, וְטוֹב מְאֹד' (עַל פִּי בְּרֵאשִׁית א, לֹא). וְהָרַע הַמּוּסָרִי בָּעוֹלָם גַּם הוּא, לוּלֵא הַטּוֹב הַנִּשְׁאָף, לְהַעֲלוֹת אֶת הַכֹּל לְהַטּוֹב הַמָּלֵא, וְזֶהוּ הַטּוֹב הַמִּתְהַוֶּה, הַטּוֹב הָעוֹלֶה, הַפּוֹרֶה, הַטּוֹב הָעַצְמִי, הַמְּקוֹרִי, הַטּוֹב שֶׁיְּסוֹדוֹ וְטוּבוֹ עָצוּר בּוֹ וּמְפַכֶּה מִמֶּנּוּ בִּמְקוֹרִיּוּתוֹ, לוּלֵא זֶה הָאֹשֶׁר הַגָּנוּז, אָז הָיְתָה הָעַיִן רוֹאָה, שֶׁגַּם הָרַע הַמּוּסָרִי אֵינֶנּוּ כִּי אִם טוֹב מוּעָט. וְכָל רִשְׁעָה אֵינָהּ כִּי אִם צְדָקָה מֻקְטֶנֶת, אֶלָּא שֶׁאִם הָיְתָה הַסְּקִירָה הַזֹּאת מְבֻקֶּרֶת, הָיָה חֵפֶץ הַהִתְעַלּוּת מִתְבַּטֵּל. וְהָיָה הָעוֹלָם שָׁמֵם מֵאֻשְׁרוֹ וְעִלּוּיוֹ, עַל כֵּן רוֹאִים אָנוּ אֶת הָרַע הַמּוּסָרִי בְּרָעָתוֹ, וְזֶה גַּם כֵּן צֵרוּף שֶׁל אֱמֶת בְּעֵרָכָיו מִפְּנֵי הִתְמַעֲטוּת הַטּוֹב, וְעִמּוֹ יַחַד כְּבָר גְּבוּל הוּא כָּל עֵרֶךְ הָרַע, כָּל יִסּוּרִין וְכָל מַכְאוֹב, כָּל קִלּוֹן, וְכָל מִעוּט, הַבָּא בְּעִקֵּב הַחֵטְא. אָמְנָם בְּשִׁכְלוּל הָרוּחַ, בְּהִתְקַבְּעוּת הַחֵפֶץ לְעִלּוּי שֶׁאֵינוֹ פּוֹסֵק מֵעַצְמִיּוּת תָּכְנוֹ, אָז אֵין פַּחַד מִכָּל רַע, וּמִמֵּילָא מוּסְקָר הָעוֹלָם וְכָל מְלוֹאוֹ בְּטוּבוֹ הַשָּׁלֵם, בִּיסוֹד מְצִיאוּתוֹ הָרְחָבָה וְהַמְּלֵאָה, וְעֵץ הַדַּעַת טוֹב וָרָע נֶהְפַּךְ כֻּלּוֹ לְעֵץ הַחַיִּים, מֵעֹמֶק שָׁרְשׁוֹ וִינִיקַת לִשְׁדּוֹ עַד רֹאשׁ צַמַּרְתּוֹ, צִיצָיו עָלָיו וּפְרָחָיו, "וְהָיָה פִרְיוֹ לְמַאֲכָל וְעָלֵהוּ לִתְרוּפָה" (יְחֶזְקֵאל מ"ז, י"ב). וְהַשְׁקָפַת טוֹב עֶלְיוֹן זֶה נִשְׁקֶפֶת מִנִּשְׁמָתָא דְּנִשְׁמָתָא דְּאוֹרַיְיתָא, שֶׁשּׁוֹלַחַת בִּגְנִיזָה אֶת נִיצוֹצֶיהָ לְכָל הַדְּבֵקִים בְּאוֹר ד', הַמִּתְאַוִּים לִגְאוֹת ד', הָאוֹמְרִים יִגְדַּל שֵׁם ד', מֵעַל כָּל שֵׁם פֹּעַל וּמִלָּה, מֵעַל כָּל נִיב הֶגֶה וְהִגָּיוֹן. מֵעַל כָּל שַׂרְעַף מַחֲשָׁב וְהִגִּיג, "לְךָ דֻּמִיָּה תְּהִלָּה" (תְּהִלִּים ס"ה, ב'), "הוֹדוּ לַד' כִּי טוֹב כִּי לְעוֹלָם חַסְדּוֹ" (תְּהִלִּים קל"ו, א'). לְקוּבְלָנָא – לתלונה;<b> גְּרִיעוּת </b>– חיסרון;<b> הַהִוָּת </b>– הקיום;<b> הַשְּׁקִיקָה </b>– השאיפה;<b> וְהַהִסְתַּגְּלוּת </b>– וההתרגלות;<b> דַּקִּיק </b>
– דק;<b> הַנִּשְׁאָף </b>– ששואפים אליו;<b> עָצוּר </b>– גנוז;<b> גְּבוּל </b>– כלול בגבולו;<b> קָלוֹן </b>– בושה;<b> הַחֵפֶץ </b>– הרצון;<b> לִשְׁדּוֹ </b>– מעיינו;<b> צִיצָיו </b>– ניצניו;<b> הַמִּתְאַוִּים </b>– השוקקים;<b> נִיב </b>– ביטוי;<b> שַׂרְעַף מַחְשָׁב </b>– מחשבה עפה;<b> וְהֶגֵּג </b>– והיגיון.
<b>בְּחֶשְׁבּוֹנוֹ שֶׁל עוֹלָם בָּרוּר אֵין מָקוֹם לְקוּבְלָנָא שֶׁל רַע בַּמְּצִיאוּת </b>– אם מחשבים בצורה שיטתית ועמוקה את התופעות בעולם, מגיעים למסקנה שמצד האמת אין מקום לתלונה על מציאותו של הרע בעולם.<b> אִם הַמּוֹאֲסִים בְּיֵשׁ אוֹמְרִים, שֶׁשְּׂאִיפָתָם הַמֻּחְלֶטֶת הִיא הָאֶפְסִיּוּת, אִם כֵּן לְצִיּוּרָם, הַהֶעְדֵּר וְהַשְּׁלִילָה הוּא הַטּוֹב, שׁוּב אֵין מַה שֶּׁאֵינוֹ טוֹב </b>– גם לפי התפיסה (הבודהיסטית) הקיצונית ביותר הטוענת שפסגת האושר טמונה בהעדר המציאות ובתחושת אפסיות ('התאיינות'), אין דבר בעולם שאיננו טוב; הכיצד? <b>כָּל גְּרִיעוּת בָּעוֹלָם אֵינוֹ כִּי אִם מִעוּט מְצִיאוּת, אוֹ הַמְעָטַת מְצִיאוּת הִתְפַּשְּׁטוּת שֶׁל עֶצֶם הַמַּהוּת, הַחֵפֶץ בִּמְצִיאוּת וְהַשְׁלָמָתָהּ, אוֹ בְּמַה שֶּׁשַּׁיָּךְ לוֹ בְּאֵיזֶה יַחַשׂ, מִעוּט קִנְיָן, מִעוּט דַּעַת, מִעוּט כָּבוֹד </b>– כל תחושת חיסרון בחיים הוא עקב אובדן מציאות כלשהי – או באובדן מהותי (מוות למשל) או באובדן של אובייקט מסוים (רכוש, חכמה, כבוד),<b> וְכָל אֵלֶּה בָּאִים לִכְלַל מַכְאוֹבִים רַק מִיְּסוֹד הַשְּׂאִיפָה אֶל הַהְיוֹת, וְהַשְּׂאִיפָה לְהַשְׁלָמַת הַיֵּשׁ </b>– ומדוע אובדנים אלו גורמים לנו לתחושת כאב? מפני שקיימת בנו שאיפה לחיות בצורה מלאה יותר ויותר, <b>וְאִם תִּהְיֶה הַשְּׂאִיפָה הַמֻּחְלֶטֶת שֶׁל הָאֹשֶׁר הַשְּׁקִיקָה אֶל הָאֶפְסִיּוּת, אָז כָּל רַע הֲרֵי הוּא טוֹב, מִפְּנֵי שֶׁהוּא יוֹתֵר קָרוֹב אֶל הָאֶפְסִיּוּת </b>– ולכן, גם לשיטת אלו השואפים להגיע אל האפסיות, כל חיסרון ורע מקרב אותם יותר אל שאיפתם להתאיין (שהיא מבחינתם דבר טוב), ואם כן גם לפיהם אין רע באמת; <b>וְהַדְּבָרִים הוֹלְכִים וּמִתְעַמְּקִים, עַד שֶׁאֲפִילוּ הַהַרְגָּשׁוֹת שֶׁל הַמַּכְאוֹבִים הַגּוּפָנִיִּים מִשְׁתַּתְּקוֹת, וַחֲרִיפוּתָם נִטֶּלֶת מֵהֶם, וּבְתִגְבֹּרֶת הָרַעְיוֹן נַעֲשִׂים גַּם כֵּן לִדְבָרִים מְעַנְּגִים </b>– המעמיקים בתפיסה זו מסוגלים לאהוב אפילו את הייסורים והסבל (שכן הם מקרבים אותו להעדר המוחלט), והם מגיעים לסוג של שלוות נפש. <b>אָמְנָם לֹא יֵלֵךְ הַקַּו בְּכָל מַהֲלָכוֹ </b>– כיוון חשיבה זו אינו כמובן האמת השלמה,<b> מִפְּנֵי שֶׁמֻּכְרָח הַחֶשְׁבּוֹן לְמַצּוֹת אֶת מִדָּתוֹ, וְלִמְצֹא שֶׁהַיֵּשׁ הוּא אֹשֶׁר, וְהַמְּצִיאוּת הִיא טוֹבָה, וּמִפְּנֵי שִׁקּוּל זֶה כְּבָר נֶעֱרַךְ כָּל צַעַר וּמַכְאוֹב בִּמְקוֹמוֹ וְהַסְכָּמָתוֹ הָרְגִילָה </b>– תורת ישראל והאינטואיציה הבריאה של האדם ממאנים לקבל גישה זו, והרצון הטבעי של האדם להוסיף חיים ואושר אינם דמיון שווא אלא נובעים מתוך אמון בחיים (ואזי הכאב ובצער מקבלים את מקומם הראוי כדברים שליליים). על פי זה חזרה הקושיה – כיצד ניתן להכיל בנפש את החסרונות הרבים שבמציאות?<b> אֲבָל אָז רוֹאִים בְּעַיִן, שֶׁכָּל רַע בָּעוֹלָם אֵינוֹ כִּי אִם טוֹב מֻעָט לְגַבֵּי הַשְּׁקִיקָה אֶל הַטּוֹב הַמְּרֻבֶּה </b>– אולם מבט יהודי מבחין שכל הרע במציאות הוא בטל בשישים מול כמות הטוב שיש בעולם, <b> וְהַהִסְתַּגְּלוּת שֶׁל הַהַבָּטָה בְּכָל חֵלֶק הַיּוֹתֵר דַּקִּיק שֶׁל טוֹב שֶׁנִּמְצָא בְּרַע גַּם כֵּן הֲרֵי הִיא מְגַלָּה אֶת אוֹר הָאֱמֶת שֶׁבַּהֲוָיָה </b>– ויתרה מזאת, גם בתוך הרע מסתתר ניצוץ דקיק של טוב שמביא בסופו של דבר טוב שלם יותר, דווקא החסרונות דוחפים את התקדמות הטוב בעולם; <b>ו</b>אזי <b>רוֹאִים</b>, כדברי הפסוקים, ש"<b>כִּי כָל אֲשֶׁר עָשָׂה אֱלֹהִים הוּא טוֹב</b>" – מצד שהטוב מרובה על הרע, <b>ו</b>
"<b>טוֹב מְאֹד</b>" – מצד שגם הרע מאתגר את הטוב להפוך אותו להיות טוב מאד. <b>וְהָרַע הַמּוּסָרִי בָּעוֹלָם גַּם הוּא, לוּלֵא הַטּוֹב הַנִּשְׁאָף, לְהַעֲלוֹת אֶת הַכֹּל לְהַטּוֹב מָלֵא, וְזֶהוּ הַטּוֹב הַמִּתְהַוֶּה, הַטּוֹב הָעוֹלֶה, הַפּוֹרֶה, הַטּוֹב הָעַצְמִי, הַמְּקוֹרִי, הַטּוֹב שֶׁיְּסוֹדוֹ וְטוּבוֹ עָצוּר בּוֹ וּמַפְכֶּה מִמֶּנּוּ בִּמְקוֹרִיּוּתוֹ</b> – גם כשאנו מוצאים חטאים מוסריים בעצמנו ובעולם יש להתייחס אליהם בפרופורציה נכונה, כי עצם תחושת החטא נובעת מכך שיש לנו שאיפה אל הטוב המקורי שגנוז במקור המציאות, ו<b>לוּלֵא זֶה הָאֹשֶׁר הַגָּנוּז, אָז הָיְתָה הָעַיִן רוֹאָה, שֶׁגַּם הָרַע הַמּוּסָרִי אֵינֶנּוּ כִּי אִם טוֹב מֻחְלָט</b>, <b>וְכָל רִשְׁעָה אֵינָהּ כִּי אִם צְדָקָה מֻקְטֶנֶת</b> – ולולי השאיפה העמוקה שלנו לשלמות מוסרית לא היינו מרגישים את מרירות החיסרון, ואף היינו מאושרים מהטוב הגדול שכן קיים בתוכנו. <b>אֶלָּא שֶׁאִם הָיְתָה הַסְּקִירָה הַזֹּאת מְבֻקֶּרֶת, הָיָה חֵפֶץ הַהִתְעַלּוּת מִתְבַּטֵּל וְהָיָה הָעוֹלָם שָׁמֵם מֵאֻשְׁרוֹ וְעִלּוּיוֹ</b> – אלא שאם האדם היה מתרכז בטוב שטמון בו תמיד, גם לאחר הנפילה, היה הוא משתדל פחות להשתפר ולהתקדם מבחינה מוסרית; <b>עַל כֵּן רוֹאִים אָנוּ אֶת הָרַע הַמּוּסָרִי בְּרָעָתוֹ</b> – ולכן יצר בנו הקב"ה תחושת סלידה מן הרע והחטא, <b>וְזֶה גַּם כֵּן צֵרוּף שֶׁל אֱמֶת בְּעֲרָכָיו מִפְּנֵי הִתְמַעֲטוּת הַטּוֹב, וְעִמּוֹ יַחַד כְּבָר גְּבוּל הוּא כָּל עֵרֶךְ הָרַע, כָּל יִסּוּרִין וְכָל מַכְאוֹב, כָּל קִלּוֹן, וְכָל מִעוּט, הַבָּא בְּעִקֵּב הַחֵטְא</b> – אמנם תחושות אלו אף הן חלק מזיקוק האמת בעולם, כי הכרת הרע ותחושת הבושה והחיסרון שבאות בעקבותיו גורמות לנו להיות טובים יותר. <b>אֲמָנָם בִּשְׁכְלוּל הָרוּחַ, בְּהִתְקַבְּעוּת הַחֵפֶץ לְעִלּוּי שֶׁאֵינוֹ פּוֹסֵק מֵעַצְמִיּוּת תָּכְנוֹ, אָז אֵין פַּחַד מִכָּל רַע, וּמִמֵּילָא מוּסְקָר הָעוֹלָם וְכָל מְלוֹאוֹ בְּטוּבוֹ הַשָּׁלֵם, בִּיסוֹד מְצִיאוּתוֹ הָרְחָבָה וְהַמְּלֵאָה</b> – הייסורים והכאב המוסרי והממשי מעוררים כאמור את האדם מתרדמתו לתקן מעשיו, אמנם ככל שאדם מתעלה ומתקן דרכיו תחושות התסכול כבר אינן כל כך מאיימות ומפחידות. המבט על העולם מקבל תפנית והאדם מכיר שהמציאות אמנם מלאה בחטאים ובכישלונות אולם הללו נם חלק מתיקונה השלם. <b>וְ</b>זוהי המשמעות העמוקה של דברי הקבלה ש"<b>עֵץ הַדַּעַת טוֹב וָרָע</b>" שמוזכר בפרשת בראשית<b> נֶהְפַּךְ כֻּלּוֹ לְ</b>"<b>עֵץ הַחַיִּים</b>" – "עץ הדעת טוב ורע" הוא ביטוי לכך שהמציאות מעורבבת מטוב ומרע, אמנם כאשר אנו מעמיקים ביסוד הרע אנו מוצאים שגם הוא טוב. בכך אנו מאחדים את כל התופעות בעולם למקור אחד – "עץ החיים" ש<b>מֵעֹמֶק שָׁרְשׁוֹ וִינִיקַת לִשְׁדּוֹ עַד רֹאשׁ צַמַּרְתּוֹ, צִיצָּיו עָלָיו וּפְרָחָיו, "וְהָיָה פִרְיוֹ לְמַאֲכָל וְעָלֵהוּ לִתְרוּפָה"</b> – למציאות אחדותית אחת, מלמעלה ועד למטה, שכולה מאכל ורפואה. <b>וְהַשְׁקָפַת טוֹב עֶלְיוֹן זֶה נִשְׁקֶפֶת מִנִּשְׁמָתָא דְּנִשְׁמָתָא דְּאוֹרַיְיתָא</b> – סקירה עמוקה זו גנוזה בלימוד נשמת התורה (חכמת הנסתר),<b> שֶׁשּׁוֹלַחַת בִּגְנִיזָה אֶת נִיצוֹצֶיהָ לְכָל הַדְּבֵקִים בְּאוֹר ד', הַמִּתְאַוִּים לִגְאוֹת ד', הָאוֹמְרִים יִגְדַּל שֵׁם ד', מֵעַל כָּל שֵׁם פֹּעַל וּמִלָּה, מֵעַל כָּל נִיב הֶגֶה וְהִגָּיוֹן מֵעַל כָּל שַׂרְעַף מַחְשָׁב וְהִגִּיג</b> – שהדבקים בחכמה זו מכירים כיצד המוסר והטוב ("שם ה'") מתרומם מעבר לכל ביטויי העולם הזה המוגבלים; <b>"לְךָ דֻּמִיָּה תְהִלָּה", "הוֹדוּ לַד' כִּי טוֹב כִּי לְעוֹלָם חַסְדּוֹ"</b> – ההודאה לה' עולה בדממה, מעבר למילים ולמחשבות האנושיות.



<b>קְדֻשַּׁת הַזְּמַנִּים מְגַלָּה אֶת הַטּוֹב הָעֶלְיוֹן, מִמְּקוֹר הוֹדָאַת הַשַּׁבָּת נִשְׁאָב הַכֹּל, מִ"טוֹב לְהֹדוֹת לַד'" (תְּהִלִּים צב, ב), מִתֹּד שֶׁהֵם מִתְגַּלִּים בְּכָל מוֹעֵד וָרֶגֶל, בְּתוֹר חֲלָקִים מֵהַטּוֹב הָעֶלְיוֹן, הַשִּׂמְחָה מוֹצְאָה בָּהֶם אֶת מְקוֹמָהּ. מַה שֶּׁבִּכְלָלוּת</b>– כללי יותר;<b>חָל הָעֹנֶג יוֹתֵר. יִשְׂרָאֵל יוֹדֵעַ כִּי טוֹב ד', יוֹדֵעַ הוּא מֵחֶמְדָּה הַגְּנוּזָה שֶׁבְּאוֹצָר הָעֶלְיוֹן, 'שֶׁבְּבֵית גְּנָזָיו שֶׁל הַקָּבָּ"ה' (עַל פִּי שַׁבָּת י, ב). וְהָרְגָלִים מְגַלִּים אֶת יְדִיעָה זוֹ. מְרוֹמְמִים אֶת כֹּחַ הַפּוֹעֵל שֶׁל הָאָדָם, מְשַׁוִּים אוֹתוֹ לְקוֹנוֹ בְּשִׁפּוּר הַהֲוָיָה</b> – המציאות;<b>"'יֵרָאֶה כָּל זְכּוּרְךָ' (דְּבָרִים טז, טז), וְכֶדֶּרֶךְ שֶׁבָּא לִרְאוֹת כַּךְ בָּא לְהֵרָאוֹת" (חֲגִיגָה ב, א). וְהֵם שְׁתֵּי יְדִיעוֹת, הַטּוֹב הַמֻּחְלָט, שֶׁהַשִּׂמְחָה וְהָעֹנֶג נוֹבְעִים מִמֶּנּוּ, וְהַהַטָּבָה, שֶׁהָאָדָם הוֹלֵךְ וּמֵטִיב אֶת הַכֹּל, בְּשַׁיָּכוּתוֹ לְהַהֲוָיָה כֻּלָּהּ, הוּא מַעֲלֶה אוֹתָהּ, הוּא מְשַׁפְּרָהּ, בְּמִצְוֹת ד', בְּמַה שֶׁהוּא מְקַיֵּם דְּבַר ד', וּבְמַה שֶּׁדַּעְתּוֹ וְחֶפְצוֹ</b> – ורצונו; <b>קָשׁוּר בְּחֵפֶץ ד', "אֵל עֶלְיוֹן קֹנֵה שָׁמַיִם וָאָרֶץ" (בְּרֵאשִׁית יד, יט). גָּדוֹל הוּא אוֹר הַחֶסֶד בָּעוֹלָם, גְּדוֹלָה הִיא הַשִּׂמְחָה בִּמְעוֹנוֹתֶיהָ</b> – במקומותיה;<b>גָּדוֹל הוּא הָאוֹר וְהָעֵדֶן</b> – והעונג העדין;<b>בַּמָּקוֹם שֶׁהוּא חוֹנֶה שָׁם. וְלְעֻמַּת זֶה גָּדוֹל תְּהוֹם</b> – עומק;<b>הַחֹשֶׁךְ, הָעֶצֶב וְהַיָּגוֹן. נוֹטֵל הָאָדָם אוֹרוֹת שִׂמְחָה וּגְדֻלָּה וּמְפַזְּרָם בִּתְהוֹמוֹת וּמַחֲשַׁכִּים, וְהֵם מְאִירִים שָׁם, וּמְשַׂמְּחִים הֲמוֹן בְּרִיּוֹת לְאֵין תַּכְלִית. וּמִיָּד עוֹלִים הֵם וְאוֹרוֹתֵיהֶם עִמָּהֶם, בַּעֲפִיפָה</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים– במעוף;<b> מֵאַדֶּרֶת </b>– מעצימה (מלשון 'אדיר');<b> עֲגוּמֵי </b>– עצובי;<b> וְעִצְּבֵיהֶם מִתְחַבְּשִׁים </b>– וכאביהם מתרפאים;<b> לְשַׁד </b>– מעיין, מקור.
<b>
קְדֻשַּׁת הַזְּמַנִּים מְגַלָּה אֶת הַטּוֹב הָעֶלְיוֹן </b>– זמני הקודש, שבת וימים טובים, חושפים את הטוב העליון בחיינו; בכל זמן מופיע ערך רוחני אחר:<b> מִמְּקוֹר הוֹדָאַת הַשַּׁבָּת נִשְׁאָב הַכֹּל</b>, מדברי המזמור: "<b>טוֹב לְהֹדוֹת לַד'</b>" – שבת היא רומזת לעונג שיתגלה לעתיד ("וקראת לשבת עונג"), ולכן בספר תהילים משורר דוד על השבת: "טוב להודות לה'", שמתוך העונג שבה חשים הודאה שלמה ומלאה. המועדים לעומת זאת הם זמן השמחה ("ושמחת בחגיך"): <b>מִתּוֹךְ שֶׁהֵם </b>– הזמנים,<b> מִתְגַּלִּים בְּכָל מוֹעֵד וָרֶגֶל, בְּתוֹר חֲלָקִים מֵהַטּוֹב הָעֶלְיוֹן, הַשִּׂמְחָה מוֹצְאָהּ בָּהֶם אֶת מְקוֹמָהּ </b>– המועדים הם זמן השמחה מפני שהם מגלים חלקים מהטוב האלוהי (לעומת השבת שהיא המקור השלם של הטוב); העיקרון הוא:<b> מַה שֶּׁבִּכְלָלוּת, חָל הָעֹנֶג יוֹתֵר </b>– השבת איננה מציינת אירוע היסטורי מסוים אלא מרוממת את האדם לעונג על מחשבת ה' הכללית שמובילה את הבריאה לייעודה. במועדים לעומת זאת, אנו נפגשים עם הרצון האלוהי המופיע בהיסטוריה בזמן מסוים, זהו אמנם "משמח" אולם לא "מענג". <b>יִשְׂרָאֵל יוֹדֵעַ כִּי טוֹב ד', יוֹדֵעַ הוּא מֵחֶמְדָּה הַגְּנוּזָה שֶׁבְּאוֹצָר הָעֶלְיוֹן, שֶׁ'בְּבֵית גְּנָזָיו שֶׁל הַקָּבָּ"ה' </b>– עם ישראל יודע בכוח על האוצר הגנוז ביום השבת (מה שמביא לעונג),<b> וְהָרְגָלִים מְגַלִּים אֶת יְדִיעָה זוֹ. מְרוֹמְמִים אֶת כֹּחַ הַפּוֹעֵל שֶׁל הָאָדָם, מְשַׁוִּים אוֹתוֹ לְקוֹנוֹ בְּשִׁפּוּר הַהֲוָיָּה </b>– ואילו המועדים מגלים זאת בפועל, בכך שבמצוותיהם אדם מתדמה לבורא בשיפור המציאות (מה שמביא לשמחה). לכם במועד מוזכר ש"<b>יֵרָאֶה כָּל זְכוּרְךָ</b>", ודורשים חז"ל: <b>"וּכְדֶרֶךְ שֶׁבָּא לִרְאוֹת כָּךְ בָּא לֵרָאוֹת</b>" – במועדים ה' רואה את ישראל, אך מצפה שישראל גם יראו אותו, כלומר, יזכרו בהתגלות המופלאה שלו בהיסטוריה ויממשו אותה בחייהם בהווה. <b>וְהֵם שְׁתֵּי יְדִיעוֹת, הַטּוֹב הַמֻּחְלָט, שֶׁהַשִּׂמְחָה וְהָעֹנֶג נוֹבְעִים מִמֶּנּוּ, וְהַהֲטָבָה, שֶׁהָאָדָם הוֹלֵךְ וּמֵטִיב אֶת הַכֹּל, בְּשַׁיָּכוּתוֹ לַהֲוָיָּה כֻּלָּהּ, הוּא מַעֲלֶה אוֹתָהּ, הוּא מְשַׁפְּרָהּ, בְּמִצְוַת ד', בְּמַה שֶּׁהוּא מְקַיֵּם דְּבַר ד', וּבְמַה שֶּׁדַּעְתּוֹ וְחֶפְצוֹ קָשׁוּר בְּחֵפֶץ ד', אֵל עֶלְיוֹן קֹנֵה שָׁמַיִם וָאָרֶץ </b>– השבת מחדדת בקרבנו את ההבנה שהעולם טוב וצועד לטוב נפלא. המועדים מחזקים בנו את ההכרה שאנו שותפים להתממשות טוב זה בהיסטוריה, על ידי קיום המצוות ובהשוואת רצוננו לרצון ה'. <b>גָּדוֹל הוּא אוֹר הַחֶסֶד בָּעוֹלָם, גְּדוֹלָה הִיא הַשִּׂמְחָה בְּמְעוֹנוֹתֶיהָ, גָּדוֹל הוּא הָאוֹר וְהָעֵדֶן בְּמָקוֹם שֶׁהוּא חוֹנֶה שָׁם. וְלְעֻמַּת זֶה גָּדוֹל תְּהוֹם הַחֹשֶׁךְ, הָעֶצֶב וְהַיָּגוֹן </b>– כל כך הרבה טוב, שמחה, חכמה ואושר טמון בעולם ולעומת זאת כל כך הרבה תסכול, עצבות וייאוש יכולים למלא את הלב. <b>נוֹטֵל הָאָדָם אוֹרוֹת שִׂמְחָה וּגְדֻלָּה וּמְפַזְּרָם בִּתְהוֹמוֹת וּמַחְשִׁכִים, וְהֵם מְאִירִים שָׁם, וּמְשַׂמְּחִים הֲמוֹן בְּרִיּוֹת לְאֵין תַּכְלִית </b>– על הצדיקים שתודעתם מפותחת וחייהם רוויים בשמחה ועונג, מוטלת המשימה לחשוף טוב זה לאנושות כולה. <b>וּמִיָּד עוֹלִים הֵם וְאוֹרוֹתֵיהֶם עִמָּהֶם, בַּעֲפִיפָה וְטִיסָה צוֹהֶלֶת, בְּרִנָּה וּבְזִמְרָה וּבַעֲלִיצוּת, לִמְקוֹם הָאוֹרָה וְהָעֲדָנִים, וְשָׁם שִׂמְחָה עַל שִׂמְחָה נוֹסֶפֶת, וּבְחַדְרֵי לִבּוֹ שֶׁל אָדָם, בְּחוּשׁ הַמְשׁוֹרֵר שֶׁבּוֹ, נַחֲלֵי עֶדֶן וְשִׂמְחוֹת קְדוֹשׁוֹת מִתְגַּלּוֹת, וּנְדִיבוּת הָרוּחַ הוֹלֶכֶת וְעוֹלָה, וּגְבוּרַת הַנְּשָׁמָה מַאֲדֶרֶת, וְהַכֹּל נֶאֱדָר, וְהַכֹּל נֶחְבַּק בְּאַהֲבָה, צִפֳּרִים מְשׁוֹרְרוֹת, וִילָדִים מִתְמַלְּאִים גִּיל, עֲגוּמֵי נֶפֶשׁ מִתְפַּכְּחִים, גִּבּוֹרֵי לֵב הוֹלְכִים וְעִצְּבֵיהֶם מִתְחַבְּשִׁים, וִיסוֹד הַחַיִּים הוֹלֵךְ וּמְפַעֵם בָּעוֹלָם </b>– על ידי השפעת הצדיקים על העולם הכל מתמלא אופטימיות ותקווה, הפרספקטיבה משתנה, הנשמה מתעצמת, העצבות והכאבים נרפאים. <b>לְשַׁד הָעֲדִינוּת שֶׁבְּכָל תָּלוּי הוּא בְּשֶׁפַע עֶדְנַת חֶפְצוֹ הַפְּנִימִי שֶׁל הָאָדָם בַּטּוֹב, בְּהִקָּבְעוֹ עַל נַפְשׁוֹ וְכָל מַהוּת חַיָּיו אֶת חוֹתָם הַטּוֹב </b>– מקור העדינות והעונג בעולם הוא ההתרכזות הנפשית של האדם ברצון הטוב שקיים בקרבו. ככל שהאדם ישקיע זמן ומחשבה בנקודה זו כך כל מרחב החיים ישתנה.<b> רַבּוּ מְאֹד פְּרָטֵי הַטּוֹב, עָצְמוּ הַצְּבָעִים, שֶׁכְּלָלוּתָם וּפְרָטֵיהֶם הוֹלְכִים וּמִתְבַּלְּטִים בְּמִצְוֹת, בַּתּוֹרָה, בְּהִגָּיוֹן תְּפִלָּה וְתוֹדָה, בְּיִחוּדֵי מַחֲשָׁבָה וְיִחוּדֵי שֵׁמוֹת שֶׁל קְדוֹשֵׁי עֶלְיוֹן, הַמִּתְעַלִּים עַל כֹּל, וּמַעֲלִים אֶת כֹּל </b>– לימוד תורה, קיום מצוות, תפילה וייחודי המקובלים – כל אלה נוגעים בנקודה היסודית של הטוב שקיימת באדם; "<b>אַשְׁרֵי הָעָם שֶׁכָּכָה לּוֹ אַשְׁרֵי הָעָם שֶׁד' אֱלֹהָיו</b>". 



<b>סֵדֶר בְּעָמְקָהּרַעְיָאחָכְמַת הָרָזִים </b>מבארת את הממשיות של הרוחניות לכל ערכיה, מתארת את היש בכל אופיו, את הטוב ואת הרע בכל מילואיהם. <b>וּבְאַסְפַּקְלַרְיָא </b>של קודש בהירה רואים אנו, שעומק הטוב הוא המסבב את עומק הרע, כדי שיתעמק הטוב גם כן על ידי הרע, ויהיה בכל מילואו וטובו היותר שלם. ובשביל כך יש מציאות של שאיפת הרע בכל היקום, הרע המוסרי, והרע המעשי. שאיפת חורבן העולם ישנה במציאות לכל ערכיו, כמו שישנה שאיפת בנינו, התעלותו ושכלולו. עצת ד' העליונה היא לסור ממוקשי רע, ולהעלות את האדם ואת העולם ממעמקי הרע אל מרומי הטוב. ולזה נועד העולם והאדם. ולזה נועד גם הרע עצמו. שבתור מהות מצוי עצמי, בפנימיותו, יתעלה גם הוא ויתהפך לטוב, על ידי מה שיכיר את שאיפת הרע שבו מכוונת אל השכלול הכללי של הטוב. וענפי הרע, שסרו ביסוד משאיפת שכלול הטוב, הרי הם באמת רק מציאות <b>מְדֻמָּה</b>. שהופעתם אפילו לעצמם אינה זורחת כי אם כל זמן שלא נתגלה אור הטוב, המתגלה בכל <b>הוֹדוֹ </b>גם ממעמקי הרע. אבל אחר ההתגלות הזאת, הרשעה, הסרה בעיקר עומק מהותה משכלול הטוב, מתגלה שאינה מהות מצויה כלל, ורוח הטומאה עוברת מן הארץ, "והאלילים כליל יחלף" (ישעיהו ב, יח), "ונשגב ד' לבדו ביום ההוא" (שם שם, יב). ברוח האדם, ברצונו, בשכלו ובכל הופעותיו, ספוגה היא התמצית של הטוב והרע הכללי, המתגלה בההויה כולה, ואין לתאר כמה גדולה היא פעולתו של האדם על צחצוח היש ושכלולו. ודאי לא יוכל כל שכל מוגבל לשער את עומק החזיון הזה גם בכללותו, וקל וחומר לתארו לפרטיו, וקל וחומר עוד להנהיג סדר חיים, החודר את כל מערכות הטוב והרע, שהוא מיושר ומכוון להרס את כל בנין הרע, ולשכלל את בנין הטוב, בנשמת האדם, ברצונו, במהותו הפנימית, בשאיפתו הפרטית והכללית, ולא עוד אלא להשפיע מרוחו על רוח העולם, על השאיפה המציאותית וכחותיה, עד כדי התהפכות של נטיה פנימית במעמקי הרע אל מרומי הטוב. משאיפת הריסה, חורבן, החשכה והשפלה, לשאיפת בנין, קוממות, הארה והתרוממות.<b>הָרָזִים </b>– הסודות;<b> וּבְאַסְפַּקְלַרְיָא </b>– ובמראה, ובמבט;<b> מְדֻמָּה </b>– דמיונית;<b> הוֹדוֹ </b>
– פארו;<b> בַּהַהֲוִיָּה </b>– במציאות;<b> צִחְצּוּחַ </b>– ניקוי;<b> וְשִׁכְלוּלוֹ </b>– ושיפורו;<b> הַחִזָּיוֹן </b>– המראה;<b> מְרוֹמֵי </b>– פסגות.
<b>חָכְמַת הָרָזִים מְבָאֶרֶת אֶת הַמַּמָּשִׁיּוּת שֶׁל הָרוּחָנִיּוּת לְכָל עֲרָכֶיהָ, מְתָאֶרֶת אֶת הַיֵּשׁ בְּכָל אָפְיוֹ </b>– חכמת הנסתר חושפת את העומק הרוחני העומד מאחורי תמונת המציאות הגלויה; <b>אֶת הַטּוֹב וְאֶת הָרַע בְּכָל מִלּוּאֵיהֶם </b>– ניתן לחלק את המתרחש בעולמנו לשניים: אירועים טובים ואירועים רעים, והמבט הפנימי מזהה את השורש הרוחני המחולל אירועים אלו. <b>וּבְאַסְפַּקְלַרְיָא שֶׁל קֹדֶשׁ בְּהִירָה רוֹאִים אָנוּ, שֶׁעֹמֶק הַטּוֹב הוּא הַמְּסַבֵּב אֶת עֹמֶק הָרַע, כְּדֵי שֶׁיִּתְעַמֵּק הַטּוֹב גַּם כֵּן עַל יְדֵי הָרַע, וְיִהְיֶה בְּכָל מִלּוּאוֹ וְטוּבוֹ הַיּוֹתֵר שָׁלֵם </b>– ובהסתכלות רוחנית בהירה אנו מבחינים ששורשו הרוחני של הטוב נמצא מעל שורש הרע, שכן הוא המחולל אותו כדי שהטוב יהיה יותר משמעותי בעולם.<b> וּבִשְׁבִיל כָּךְ יֵשׁ מְצִיאוּת שֶׁל שְׁאִיפַת הָרַע בְּכָל הַיֵּקוּם, הָרַע הַמּוּסָרִי, וְהָרַע הַמַּעֲשִׂי </b>– על פי זה ברור שאמנם יש הרבה תופעות רעות במציאות, הן דעות רעות והן מעשים רעים – אך כולם יונקים ממקור הטוב; <b>שְׁאִיפַת חֻרְבַּן הָעוֹלָם יְשֵׁנָה בַּמְּצִיאוּת לְכָל עֲרָכָיו, כְּמוֹ שֶׁיְּשֵׁנָה שְׁאִיפַת בִּנְיָנוֹ, הִתְעַלּוּתוֹ וְשִׁכְלוּלוֹ </b>– כשם שהמציאות שואפת אל הטוב כך ישנה שאיפה במציאות אל הרע, אולם<b> עֲצַת ד' הָעֶלְיוֹנָה הִיא לָסוּר מִמּוֹקְשֵׁי רָע, וּלְהַעֲלוֹת אֶת הָאָדָם וְאֶת הָעוֹלָם מִמַּעֲמַקֵּי הָרַע אֶל מְרוֹמֵי הַטּוֹב. וּלָזֶה נוֹעַד הָעוֹלָם וְהָאָדָם </b>– המטרה הכללית של ריבונו של עולם היא תיקון והתעלות העולם. לפעמים צריך לצורך כך בחורבן ובמוות, אך כל זאת נועד כדי להביא את העולם אל הטוב. <b>וּלָזֶה נוֹעַד גַּם הָרַע עַצְמוֹ שֶׁבְּתוֹר מַהוּת מָצוּי עַצְמִי, בִּפְנִימִיּוּתוֹ, יִתְעַלֶּה גַּם הוּא וְיִתְהַפֵּךְ לְטוֹב, עַל יְדֵי מַה שֶּׁיַּכִּיר אֶת שְׁאִיפַת הָרַע שֶׁבּוֹ מְכֻוֶּנֶת אֶל הַשִּׂכְלוּל הַכְּלָלִי שֶׁל הַטּוֹב </b>– לעתיד, כל כוחות ההרס והחורבן יתהפכו לטוב גמור על ידי שיתברר שכוחות אלה מכוונים במהותם אל הטוב. <b>וַעֲנָפֵי הָרַע, שֶׁסָּרוּ בְּיִסוֹד מִשְּׁאִיפַת שִׁכְלוּל הַטּוֹב, הֲרֵי הֵם בֶּאֱמֶת רַק מְצִיאוּת מְדֻמֶּה </b>– יתברר שהמהות של כוחות הרע היא טובה ואילו גילויים הרע, שסטה מן השורש, הוא רק אשליה;<b> שֶׁהוֹפָעָתָם אֲפִילוּ לְעַצְמָם אֵינָהּ זוֹרַחַת כִּי אִם כָּל זְמַן שֶׁלֹּא נִתְגַּלָּה אוֹר הַטּוֹב, הַמִּתְגַּלֶּה בְּכָל הוֹדוֹ גַּם מִמַּעֲמַקֵּי הָרַע </b>– כאשר יתגלה כיצד התופעות הרעות מובילות אל הטוב, נוכל גם להבין את המהות החיובית של התופעות הללו (שהיא העצמיות האמיתית שלהן). <b>אֲבָל אַחַר הַהִתְגַּלּוּת הַזֹּאת, הָרִשְׁעָה, הַסָּרָה בְּעִקַּר עֹמֶק מַהוּתָהּ מִשִּׂכְלוּל הַטּוֹב, מִתְגַּלָּה שֶׁאֵינָהּ מַהוּת מְצוּיָה כְלָל </b>– ולאחר שיובנו הנתונים הללו, יתברר שהרע בעצם לא היה כלל במציאות (אלא רק כאשליה שנועדה לאתגר את הטוב). על מצב זה כבר בשרו הנביאים שלעתיד לבוא <b>רוּחַ הַטֻּמְאָה עֹבֶרֶת מִן הָאָרֶץ</b>, "<b>וְהָאֱלִילִים כָּלִיל יַחֲלֹף</b>"; "<b>וְנִשְׂגַּב ד' לְבַדּוֹ בַּיּוֹם הַהוּא</b>". <b>בְּרוּחַ הָאָדָם, בִּרְצוֹנוֹ, בְּשִׂכְלוֹ וּבְכָל הוֹפָעוֹתָיו, סְפוּגָה הִיא הַתַּמְצִית שֶׁל הַטּוֹב וְהָרַע הַכְּלָלִי, הַמִּתְגַּלֶּה בַּהַהֲוִיָּה כֻּלָּהּ </b>– הטוב והרע, הכוחות היסודיים המפוזרים בכל המציאות, מתרכזים בנפש האדם;<b> וְאֵין לְתָאֵר כַּמָּה גְּדוֹלָה הִיא פְּעֻלָּתוֹ שֶׁל הָאָדָם עַל צִחְצּוּחַ הַיֵּשׁ וְשִׁכְלוּלוֹ </b>– ככל שהאדם מחזק את הצדדים הטובים באישיותו, בתובנות נכונות, בהרגשות טהורות וברצון טוב, כך הוא משפיע טוב על המציאות בכלל; ולהיפך. <b>וַדַּאי לֹא יוּכַל כָּל שֵׂכֶל מֻגְבָּל לְשַׁעֵר אֶת עֹמֶק הַחִזָּיוֹן הַזֶּה גַּם בִּכְלָלוּתוֹ, וְקַל וָחֹמֶר לְתָאֲרוֹ לִפְרָטָיו </b>– תובנה זו היא תולדה של השראה נבואית, תובנה פילוסופית-אנושית לא תוכל לחדור ולהבין את העיקרון שהרע מביא בעצם את הטוב (ומהו תפקיד האדם בתהליך הזה), ובוודאי שלא תוכל לתאר זאת לפרטים;
<b>וְקַל וָחֹמֶר עוֹד לְהַנְהִיג סֵדֶר חַיִּים, הַחוֹדֵר אֶת כָּל מַעֲרָכוֹת הַטּוֹב וְהָרַע, שֶׁהוּא מְיֻשָּׁר וּמְכֻוָּן לַהֲרֹס אֶת כָּל בִּנְיַן הָרַע, וּלְשַׁכְלֵל אֶת בִּנְיַן הַטּוֹב, בְּנִשְׁמַת הָאָדָם, בִּרְצוֹנוֹ, בְּמַהוּתוֹ הַפְּנִימִית, בִּשְׁאִיפָתוֹ הַפְּרָטִית וְהַכְּלָלִית </b>– ובוודאי שחשיבה אנושית לא תוכל להדריך את האדם כיצד יגביר את השייכות העמוקה שלו, בכל רבדי חייו, אל הטוב. התורה לעומת זאת אכן מלמדת כל אלה את האדם, <b>וְלֹא עוֹד אֶלָּא לְהַשְׁפִּיעַ מֵרוּחוֹ עַל רוּחַ הָעוֹלָם, עַל הַשְּׁאִיפָה הַמְּצִיאוּתִית וְכֹחוֹתֶיהָ, עַד כְּדֵי הִתְהַפְּכוּת שֶׁל נְטִיָּה פְּנִימִית בְּמַעֲמַקֵּי הָרַע אֶל מְרוֹמֵי הַטּוֹב, מִשְּׁאִיפַת הֲרִיסָה, חֻרְבָּן, הַחֲשֵׁכָה וְהַשְּׁפָלָה, לִשְׁאִיפַת בִּנְיָן, קוֹמְמוּת, הָאֲרָה וְהִתְרוֹמְמוּת </b>– מבטה העמוק של התורה מזהה כי מאחורי השאיפה של הבריות השונות לרע מסתתרת שאיפה פנימית אל הטוב, ולכן גם ניתן להסב את הכוחות הרעים שבמציאות מהרס וחורבן – לשאיפת תיקון והתקדמות.

<b>הַטּוֹב וְהָרַע בְּיִסוֹדוֹ הוּא הַרְבֵּה יוֹתֵר נִשְׂגָּב מֵהַמִּתְגַּלֶּה מִמֶּנּוּ בְּחַיֵּי הָאָדָם, הַיְּחִידִי וְהַחֶבְרָתִי. אָמְנָם הַתֹּכֶן הַמִּתְגַּלֶּה בַּחַיִּים הוּא מִסְתָּעֵף מֵהָעַצְמִיּוּת שֶׁל הַטּוֹב וְהָרַע, אֲבָל יְסוֹדוֹ הָעֶלְיוֹן, הַטֻּמְאָה וְהַטָּהֳרָה, הוּא הַמֻּשְׁקָף בְּחָזוֹן קֹדֶשׁ, שֶׁהַהַדְרָכוֹת הָאֱלֹהִיּוֹת פּוֹנוֹת אֵלָיו. וְלִפְעָמִים יֵשׁ שֶׁהָרַע הַתַּחְתִּיתִי הוּא רַק רַע חִיצוֹנִי, וְהוּא סָפוּג טוֹב עַצְמִי, וְלְהֵפֶךְ שֶׁהַטּוֹב הַתַּחְתִּיתִי הוּא רַק טוֹב שִׁטְחִי וְחִיצוֹנִי, אֲבָל סָפוּג הוּא בְּרַע עַצְמִי עֶלְיוֹן פְּנִימִי. וּמוֹצְאִים אֲנַחְנוּ בָּזֶה, שֶׁהָאֱמוּנָה וְהַקְּדֻשָּׁה הוּא יְסוֹד וְשֹׁרֶשׁ הַכֹּל, וְהוּא מָלֵא עַצְמִיּוּת, וְנוֹתֵן חַיִּים וְתִקְוָה, בִּנְיָן וְהִתְקַיְּמוּת הַרְבֵּה יוֹתֵר מִכָּל תֹּכֶן תַּרְבּוּתִי מוּסָרִי שֶׁהָאָדָם יָכוֹל לְסַמְּנוֹ. אָמְנָם לִהְיוֹת מֻוכְשָׁר לְחַיִּים כָּאֵלֶּה, שֶׁעַל פִּי הַיְּסוֹד הָעֶלְיוֹן הֵם מְכֻוְנָנִים, צָרִיךְ עַל זֶה מַחְצֵב עַם מְיֻחָד, וְזֶהוּ הָרָז הָעֶלְיוֹן שֶׁבְּאֻמַּת יִשְׂרָאֵל.נִשְׂגָּב </b>– נעלה, גבוה;<b> מִסְתָּעֵף</b>
– מתפרט; <b>הַמֻּשְׁקָף</b> – הנראה; <b>הַתַּחְתִּיתִי</b> – הנמוך, המתגלה; <b>מְכוֹנְנִים</b> – מייסדים; <b>מַחְצָב</b> – גזע שורשי; <b>הָרָז</b> – הסוד.
<b>הַטּוֹב וְהָרַע בִּיסוֹדוֹ הוּא הַרְבֵּה יוֹתֵר נִשְׂגָּב מֵהַמִּתְגַּלֶּה מִמֶּנּוּ בְּחַיֵּי הָאָדָם, הַיְּחִידִי וְהַחֶבְרוּתִי</b> – הטוב והרע שאנו נחשפים אליהם בחיי האדם הפרטי הוא רק התגלות והופעה חלקית של הטוב והרע היסודיים העומדים בשורשי המציאות. <b>אָמְנָם הַתֹּכֶן הַמִּתְגַּלֶּה בַּחַיִּים הוּא מִסְתָּעֵף מֵהָעַצְמִיּוּת שֶׁל הַטּוֹב וְהָרַע, אֲבָל יְסוֹדוֹ הָעֶלְיוֹן, הַטֻּמְאָה וְהַטָּהֳרָה, הוּא הַמֻּשְׁקָף בְּחָזוֹן קֹדֶשׁ, שֶׁהַהַדְרָכוֹת הָאֱלֹהִיּוֹת פּוֹנוֹת אֵלָיו</b> – בחיי היומיום אנו נפגשים עם הטוב והרע המתגלים בעולם, אולם בעת שאנו לומדים תורה ומשקיפים על המציאות במבט של קודש אנו מקבלים הדרכות כיצד לכוון את חיינו אל הטוב המוחלט והשורשי, ולהתרחק מן הרע השורשי. <b>וְלִפְעָמִים יֵשׁ שֶׁהָרַע הַתַּחְתִּיתִי הוּא רַק רַע חִיצוֹנִי, וְהוּא סָפוּג טוֹב עַצְמִי, וְלְהֵפֶךְ שֶׁהַטּוֹב הַתַּחְתִּיתִי הוּא רַק טוֹב שִׁטְחִי וְחִיצוֹנִי, אֲבָל סָפוּג הוּא בְּרַע עַצְמִי עֶלְיוֹן פְּנִימִי</b> – בהתאם לזאת, התורה תחשוף לנו שלעיתים מה שנגלה כרע במציאות, זהו רק מצידו הגלוי (התחתיתי) אולם שורשו הוא טוב (למשל שחיטת קורבנות שנדמית כאכזרית אולם היא חלק מתביעה אל טוב נשגב), ולהיפך – מה שנדמה כטוב חיצוני מסתיר רוע שורשי. <b>וּמוֹצְאִים אֲנַחְנוּ בָּזֶה, שֶׁהָאֱמוּנָה וְהַקְּדֻשָּׁה הוּא יְסוֹד וְשֹׁרֶשׁ הַכֹּל, וְהוּא מָלֵא עַצְמִיּוּת, וְנוֹתֵן חַיִּים וְתִקְוָה, בִּנְיָן וְהִתְקַיְּמוּת הַרְבֵּה יוֹתֵר מִכָּל תֹּכֶן תַּרְבּוּתִי מוּסָרִי שֶׁהָאָדָם יָכוֹל לְסַמְּנוּ</b> – העריגה של האדם אל א-א-לוהים, אל הנשגב מכל, מיישרת את האדם ומכוונת אותו אל שורש הטוב. כל תוכן אנושי, גם אם הוא מצליח ליצור סדרי חיים חברתיים מתוקנים, משאיר את האדם ללא חיבור עמוק אל הכלל. נמצא שהתורה מעלה את רוח האדם יותר מכל תפיסה חברתית אנושית. <b>אָמְנָם לִהְיוֹת מֻוכְשָׁר לְחַיִּים כָּאֵלֶּה, שֶׁעַל פִּי הַיְּסוֹד הָעֶלְיוֹן הֵם מְכוֹנְנִים, צָרִיךְ עַל זֶה מַחְצַב עַם מְיֻחָד, וְזֶהוּ הָרָז הָעֶלְיוֹן שֶׁבְּאֻמַּת יִשְׂרָאֵל</b> – אמנם לצורך חיים מעין אלו, צריך את עם ישראל, גזע לאומי מיוחד שיהיה מוכשר לבשר בעולם את בשורת האמונה והמוסר העליונים הטמונים בו.

<b>כְּשֵׁם שֶׁאָנוּ רוֹאִים אֶת הָרִשְׁעָה בָּאָדָם הַפְּרָטִי אוֹ בְּחַיֵּי הַחֶבְרָה הָאֱנוֹשִׁית, וַאֲנוּ מוֹצְאִים שֶׁבְּכָל שְׁלִילוֹתָהּ וְרָעָתָהּ יֵשׁ לָהּ תַּפְקִיד, אָמְנָם תַּפְקִיד עוֹבֵר, יֵשׁ בְּרִשְׁעָה אֹמֶץ מְיֻחָד, תֹּקֶף הָרָצוֹן וְעֹמֶק חַיִּים, שֶׁהֵם תְּכָנִים נִדְרָשִׁים לְשַׁכְלֵל בָּהֶם אֶת הַיֹּשֶׁר וְהַטּוֹב, וּבְטוּחִים אָנוּ, שֶׁסּוֹף כָּל סוֹף תַּעֲבֹר הָרִשְׁעָה, וְיִשְׁתַּכְלֵל הָאָדָם, וְתִשְׁתַּכְלֵל הַחֶבְרָה, וְאָז יַעֲמֹד הַכֹּל עַל בָּסִיס הַטּוֹב, וְהָרִשְׁעָה תִּכְלֶה, וְתִשְׁוּקַת הָרַע, הַזַּעַם, הָרֶצַח, הַגַּסּוּת, וְכָל סְעִיפֵיהֶם יִכְלוּ כְּעָשָׁן, כֵּן הוּא בִּכְלָל הָעוֹלָם. אֵין סָפֵק שֶׁיֵּשׁ כֹּחַ רִשְׁעָתִי שׁוֹאֵף רַע, הָעוֹשֶׂה תְּסִיסָה בָּעוֹלָם, וְהוּא שַׁלִּיט וּמָלֵא עֹז, כָּל יְמֵי הָרַע, כָּל הַזְּמַן שֶׁהָעוֹלָם צָרִיךְ לִתְסִיסָה הָרָעָה, שׁוֹאֵף הוּא הָרֶשַׁע הָעוֹלָמִי, וְכָל אֲגַפָּיו, לְאַבֵּד וּלְכַלּוֹת, לְזַהֵם וּלְטַמֵּא, לְהַחְשִׁיךְ וּלְהַאֲפִיל, לְהַפְרִיד וּלְפוֹצֵץ, וְהוּא מַאֲרִיךְ בְּרָעָתוֹ, עַד עֵת קֵץ, עַד אֲשֶׁר יִשְׁתַּכְלֵל הָעוֹלָם, עַד אֲשֶׁר רוּחַ חֲדָשָׁה, רוּחַ חַיִּים טְהוֹרִים, יִפּוּחַ עַל בְּנֵי אָדָם, וְנְשָׁמוֹת קְדוֹשׁוֹת יִתְעוֹרְרוּ לִפְעֻלַּת יְשׁוּעַת אֱמֶת, "וְיַחְסְנוּן מַלְכוּתָא קַדִּישֵׁי עֶלְיוֹנִין" (דניאל ז, יח). וְכָל הָאָמוּר בְּדִבְרֵי חֲכָמִים וְחִידוֹתָם עַל דְּבַר הָרִשְׁעָה וּמְצִיאוּתָהּ, עַל דְּבַר תָּקְפָּהּ וְעֻזָּהּ הַזְּמַנִּי, עַל דְּבַר כִּלְיוֹנָהּ וְהִמָּחוּתָה בְּאַחֲרִית הַיָּמִים, הַכֹּל "רָשׁוּם הוּא בִּכְתָב אֱמֶת" (שם י, כא).אוֹמֶץ</b> – כוח; <b>תֹּקֶף</b> – חוזק; <b>וְיִשְׁתַּכְלֵל</b> – וישתפר; <b>תִּכְלֶה</b> – תעלם; <b>סְעִיפֵיהֶם</b> – פרטיהם; <b>עֹז</b> – עוצמה; <b>יִפּוּחַ</b> – ינשוב; <b>וְהִמָּחוּתָה</b> – והריסתה.
<b>כְּשֵׁם שֶׁאָנוּ רוֹאִים אֶת הָרִשְׁעָה בָּאָדָם הַפְּרָטִי אוֹ בְּחַיֵּי הַחֶבְרָה הָאֱנוֹשִׁית, וַאֲנוּ מוֹצְאִים שֶׁבְּכָל שְׁלִילוֹתָהּ וְרָעָתָהּ יֵשׁ לָהּ תַּפְקִיד, אָמְנָם תַּפְקִיד עוֹבֵר</b> – סקירה מעמיקה הבוחנת את החברה האנושית מלמדת שיש גם לנטייה האנוכית תפקיד (זמני) בחיי האדם וההיסטוריה. הנטייה לדאגה עצמית על חשבון הזולת תרכז את עיקר מאמציו של האדם בפיתוח ושכלול כישרונותיו האישיים; <b>יֵשׁ בְּרִשְׁעָה אֹמֶץ מְיֻחָד, תֹּקֶף הָרָצוֹן וְעֹמֶק חַיִּים, שֶׁהֵם תְּכָנִים נִדְרָשִׁים לְשַׁכְלֵל בָּהֶם אֶת הַיֹּשֶׁר וְהַטּוֹב</b> – על ידי עזיבת הצו המוסרי האדם מרוכז בעצמו במלא המרץ ופנוי לחשוף את אשר במעמקי לבבו בחופשיות גדולה יותר, ובטווח ארוך משכלל בכך את היושר והטוב. <b>וּבְטוּחִים אָנוּ, שֶׁסּוֹף כָּל סוֹף תַּעֲבֹר הָרִשְׁעָה, וְיִשְׁתַּכְלֵל הָאָדָם, וְתִשְׁתַּכְלֵל הַחֶבְרָה, וְאָז יַעֲמֹד הַכֹּל עַל בָּסִיס הַטּוֹב, וְהָרִשְׁעָה תִּכְלֶה, וְתִשְׁוּקַת הָרַע, הַזַּעַם, הָרֶצַח, הַגַּסּוּת, וְכָל סְעִיפֵיהֶם יִכְלוּ כְּעָשָׁן, כֵּן הוּא בִּכְלָל הָעוֹלָם</b> – בסופו של דבר יבין האדם שהעמידה על עצמיותו איננה סותרת את המוסר ואת הדאגה לכלל, אז יעבור זמנה של הרשעה האנושית והדבר ישליך גם על שורשיו הרוחניים של העולם. <b>אֵין סָפֵק שֶׁיֵּשׁ כֹּחַ רִשְׁעָתִי שׁוֹאֵף רַע, הָעוֹשֶׂה תְּסִיסָה בָּעוֹלָם, וְהוּא שַׁלִּיט וּמָלֵא עֹז, כָּל יְמֵי הָרַע, כָּל הַזְּמַן שֶׁהָעוֹלָם צָרִיךְ לִתְסִיסָה הָרָעָה, שׁוֹאֵף הוּא הָרֶשַׁע הָעוֹלָמִי, וְכָל אֲגַפָּיו, לְאַבֵּד וּלְכַלּוֹת, לְזַהֵם וּלְטַמֵּא, לְהַחְשִׁיךְ וּלְהַאֲפִיל, לְהַפְרִיד וּלְפוֹצֵץ, וְהוּא מַאֲרִיךְ בְּרָעָתוֹ</b> – המציאות זקוקה לכוח תוסס, מלא עוצמה, על מנת לפתח את העולם, וכל עוד נצרך הוא – הרשע מצוי בחיינו; <b>עַד עֵת קֵץ, עַד אֲשֶׁר יִשְׁתַּכְלֵל הָעוֹלָם, עַד אֲשֶׁר רוּחַ חֲדָשָׁה, רוּחַ חַיִּים טְהוֹרִים, יִפּוּחַ עַל בְּנֵי אָדָם, וְנְשָׁמוֹת קְדוֹשׁוֹת יִתְעוֹרְרוּ לִפְעֻלַּת יְשׁוּעַת אֱמֶת</b> – אמנם לעתיד רוח הצדק היא שתנשב בעולם, הצדיקים הם אלה שיכתיבו את הרוח המעצבת את התרבות; <b>"וְיַחְסְנוּן מַלְכוּתָא קַדִּישֵׁי עֶלְיוֹנִין"</b> – וירשו את מלכות הקדושים העליונים. <b>וְכָל הָאָמוּר בְּדִבְרֵי חֲכָמִים וְחִידוֹתָם עַל דְּבַר הָרִשְׁעָה וּמְצִיאוּתָהּ, עַל דְּבַר תָּקְפָּהּ וְעֻזָּהּ הַזְּמַנִּי, עַל דְּבַר כִּלְיוֹנָהּ וְהִמָּחוּתָה בְּאַחֲרִית הַיָּמִים, הַכֹּל "רָשׁוּם הוּא בִּכְתָב אֱמֶת"</b>
– החזון של חכמים המתאר את מותו של היצר הרע איננו פנטזיה אוטופית, אלא נובע מהעמקה במסורת הנטועה בכתבי הקודש, המשקפת את אמיתת המציאות.  

<b>יְדִיעַת</b> ה<b>מְּצִיאוּת</b> הָ<b>רַע</b> הָ<b>עוֹלָמִי</b>, בֵּין הַ<b>כְּלָלִי</b> בֵּין הַ<b>פְּרָטִי</b>, בֵּין הַ<b>מּוּסָרִי</b> בֵּין הַ<b>מַּעֲשִׂי</b>, בְּכָל תֵּאוּר שֶׁהוּא נִמְצָא, כְּשֶׁאָנוּ סוֹקְרִים אוֹתוֹ בְּהַכְלָלָתוֹ וּבִפְרָטָיו, אָנוּ מוֹצְאִים בּוֹ סִדּוּר אוֹרְגָּנִיּוּת וּבִנְיָן, וְאִי אֶפְשָׁר לִיַחֲסוֹ אֶל הַמִּקְרֶה. זֹאת הִיא הַנָּחָה אַחַת, שֶׁמִּמֶּנָּה בָּאִים הַמִּסְתַּכְּלִים לְהַכִּיר אֶת יְסוֹד הָרַע שֶׁבַּמְּצִיאוּת בְּתוֹר כֹּחַ פּוֹעֵל, וּמִמֵּילָא מַשְׂכִּיל וְחַי, וּבָאִים מִזֶּה לְהַכָּרַת פְּרָטָיו וְדַרְגָּאוֹתָיו. וְלֹא עוֹד אֶלָּא שֶׁהַחֶסֶד וְהַטּוֹב הָעֶלְיוֹן, הַגְּבוּרָה וְהַיְּכוֹלֶת הָאֱלֹהִית, הַחָכְמָה וְהַהַשְׁגָּחָה הַחוֹדֶרֶת בְּכֹל, וּמְלֵאָה כֹּל, אִי אֶפְשָׁר כְּלָל שֶׁתִּתֵּן מָקוֹם לִמְצִיאוּת שֶׁל רַע מִקְרִי, שֶׁלֹּא תַּעֲבִירוֹ מִן הָעוֹלָם, וְשֶׁלֹּא תָּגֵן עַל הַמְּצִיאוּת מִשְׁחִיתוּתָיו, וּמִזֶּה אָנוּ בָּאִים עוֹד הַפַּעַם לִידֵי הַהַכָּרָה שֶׁל מְצִיאוּת הָרַע הַיְסוֹדִי בְּתוֹר בְּרִיאָה, "עֹשֶׂה שָׁלוֹם וּבוֹרֵא רָע" (יְשַׁעְיָהוּ מ"ה, ז'). וְכֵיוָן שֶׁהוּא תֹּכֶן שֶׁל בְּרִיאָה, עֲשׂוּיָה מִטַּעַם גְּבוּרָה שֶׁל מַעְלָה, אָנוּ יוֹדְעִים בָּרוּר שֶׁאֵינָהּ בְּרוּאָה כִּי אִם לְשַׁכְלֵל עַל יָדֶהָ אֶת הַמְּצִיאוּת שֶׁל הַטּוֹב הַכְּלָלִי וְהַפְּרָטִי, בְּצוּרָה יוֹתֵר עֶלְיוֹנָה וְנִפְלָאָה, בְּצוּרָה כָּזֹאת, שֶׁמִּבִּלְעֲדֵי הַתֹּכֶן שֶׁל הָרַע לֹא הָיְתָה הַמְּצִיאוּת שֶׁל הַטּוֹב שְׁלֵמָה כָּל כָּךְ. וּבָזֶה אָנוּ מַכִּירִים, שֶׁהַיְסוֹד הַפְּנִימִי שֶׁל הָרַע הוּא תֹּכֶן שֶׁל טוֹב, וְתֹכֶן שֶׁל טוֹב שָׁרְשִׁי וּמְעֻלֶּה מְאֹד. אָמְנָם הִסְתַּעֲפוּתָיו וְגִלּוּיָיו חוּץ מִן אוֹתוֹ הַשֹּׁרֶשׁ הָעֶלְיוֹן הֵנָּם הַכֹּל סְעִיפִים רָעִים, וְאָנוּ הוֹלְכִים וּמַכִּירִים אֶת אַרְסָם בְּכָל מִינֵי הוֹפָעוֹתֵיהֶם, לָדַעַת אֵיךְ לְהִזָּהֵר מֵהֶם, וְאֵיךְ לְהַגְבִּיר אֶת הַטּוֹב הָעוֹלָמִי וְהַפְּרָטִי, בְּאֹפֶן שֶׁיָּבֹא הַדָּבָר הַמַּגַּמָּתִי שֶׁל הַכַּוָּנָה הָעֶלְיוֹנָה,שֶׁהִיא הַעֲבָרַת הָרַע כֻּלּוֹ מִן הָעוֹלָם, וְהִתְבַּסְּמוּתוֹ שֶׁל הַטּוֹב בְּצוּרָה הַיּוֹתֵר שְׁלֵמָה, שֶׁלֹּא יֶחְסְרוּ לָהּ גַּם כֵּן אוֹתָם הַכֹּחוֹת הַמְּצֻיָּרִים בְּכָל מֶרְחֲבֵי וּמַעֲמַקֵּי הָרַע, שֶׁהֵם הֵם מְשַׁמְּשֵׁי הַטּוֹב בֶּאֱמֶת, מַאֲדִירָיו וּמַגְבִּירָיו, אַחֲרֵי שֶׁהֵם מֻתְמָקִים מִמְּרִירוּתָם, מִטַּהֲרִים מִטֻּמְאָתָם, וּמְאוּרִים מֵחָשְׁכָּם הַגָּדוֹל. וְזֹאת הִיא הַפְּעֻלָּה הַיּוֹתֵר עֶלְיוֹנָה שֶׁבַּמַּהֲלָךְ הָעֶלְיוֹן שֶׁל הַמּוּסָר, וְהַתֹּכֶן הַיּוֹתֵר פְּנִימִי הַקָּנוּי בַּהַרְגָּשׁוֹת הַיּוֹתֵר אַדִּירִים, יוֹתֵר מַדָּעִיִּים וְיוֹתֵר תּוֹרָנִיִּים, שֶׁל קְדֻשַּׁת הָאֱמוּנָה, בְּחֹסֶן תִּפְאַרְתָּהּ, הַגּוֹרְמִים לְהַגְבִּיר רוּחוֹ הַקָּדוֹשׁ שֶׁל הָאָדָם, לְהַעֲלוֹתוֹ מַעְלָה מַעְלָה, לִהְיוֹת מְפַתֵּחַ עַל יָדֶהָ אֶת צוּרָתוֹ הָ<b>אוֹפְיָנִית</b> בַּתְּכוּנָה הַיּוֹתֵר קְדוֹשָׁה וְ<b>נֶעֱרֶצֶת</b>, בְּהַשְׁלָמָה הַיּוֹתֵר מַפְלִיאָה וְעֶלְיוֹנָה, הַ<b>מְּשַׂגְּבָתוֹ</b> יְשׁוּעָה וְעֹז, וּמְרוֹמֶמֶתּוּ עַל כָּל הַמַּעֲשִׂים. "אִם תּוֹצִיא יָקָר מִזּוֹלֵל כְּפִי תִּהְיֶה" (יִרְמְיָהוּ ט"ו, י"ט). כַּמָּה יוֹתֵר עֲמוּקָה, יוֹתֵר מְכֻוֶּנֶת לְעֹמֶק הָאֱמוּנָה וְרוֹמְמוּת הַדַּעַת, הִיא אוֹתָהּ הַהַשְׁקָפָה הָרוֹאָה אֶת הָרַע הַכְּלָלִי, וּסְעִיפָיו הַפְּרָטִיִּים כֻּלָּם, בְּתוֹר יְסוֹד פּוֹעֵל מְסֻדָּר וּמְאֻרְגָּן, בְּתוֹר <b>חֲטִיבָה מַטְרָתִית</b>, הַקּוֹלַעַת אֶל מַטְרָתָהּ בְּ<b>חוּגָהּ</b>,וּבְתוֹר כְּלִי שֶׁל הֶכְשֵׁר וְאָמָּנוּת לְהַמְטָרָה הַיּוֹתֵר כְּלָלִית קְדוֹשָׁה וְעֶלְיוֹנָה, שֶׁתַּשִּׂיג אֶת גְּמַר הַשְׁלָמָתָהּ, בִּכְלָיוֹן הָרַע, בְּהַעֲבָרָתוֹ, וּבְהִשְׁתַּנּוּת אָפְיוֹ לְ<b>תַכְסִיס</b> הַטּוֹב הַיּוֹתֵר עֶלְיוֹן. כַּמָּה הִיא עוֹלָה הַשְׁקָפָה זוֹ עַל הַהַשְׁקָפָה הָרָצְיוֹנָלִית הַשְׁכִיחָה, הַחוֹשֶׁבֶת אֶת הָרַע הַכְּלָלִי וְאֶת פְּרָטָיו הַמְּרֻבִּים רַק לְתֹכֶן עִנְיָנִים מִקְרִיִּים, שֶׁכָּל הַיְּסוֹד הַמִּתְמַדִּים שֶׁבָּהֶם אֵינֶנּוּ כִּי אִם הַהֶכְרֵחַ הַטִּבְעִי שֶׁל הַחֹמֶר. זֶה נָקֵל לְהָבִין אַחֲרֵי הַ<b>חֲדִירָה</b> בְּסִדְרָנוּתוֹ שֶׁל הָרַע עַצְמוֹ בְּכָל עֲרָכָיו, בְּמַהֲלָכָיו הַנַּפְשִׁיִּים וְהָעוֹלָמִיִּים, הָאִישִׁיִּים וְהַהִסְתּוֹרִיִּים. וְקַל וְחֹמֶר שֶׁעוֹלָה הִיא הַשְׁקָפָה זוֹ הָעֲמוּקָה. הַמְצַיֶּנֶת אֶת הַחֲטִיבִיּוֹת שֶׁל הָרַע בְּתוֹר עֶמְדָּה מְסֻדֶּרֶת, בְּנוֹגֵעַ לַהֲבָהִירוּת שֶׁל הַהֲבָנָה הָאֱמוּנִית. בְּיַחַס לַקְּדֻשָּׁה הָאֱלֹהִית וְכִלְלוּת הַשְׁלֵמוּת הָעֶלְיוֹנָה. וְכַאֲשֶׁר אָנוּ חוֹדְרִים וְיוֹרְדִים לְעֹמֶק הַדְּבָרִים, נִרְאֶה שֶׁאוֹתָהּ הַסַּפְקָנוּת, הַפֶּסִימִיּוּת, הַ<b>מַּלְקָה</b> אֶת הָרוּחַ בְּהַרְצָאוֹתֶיהָ הַשְׁטָחִיּוֹת, בְּיַחַס לְהַכָּרַת הָרַע הַכְּלָלִי וְעֶרְכּוֹ בַּמְּצִיאוּת, הִיא בְּעַצְמָהּ תָּבִיא סוֹף סוֹף לְהִצְטָרֵף לְטוֹבָה, וּלְהִתְהַפֵּךְ לְ<b>סַם</b> חַיִּים בָּעוֹלָם. כְּשֶׁהַפֶּסִימִיּוּת מִתְגַּבֶּרֶת וּמְאַמְלֶלֶת אֶת רוּחַ הָאָדָם, הִיא מֻכְרָחָה לָבֹא לִידֵי אוֹתָהּ הַהַכָּרָה, שֶׁהָרַע הוּא כֹּחַ עוֹמֵד, הַ<b>מַּנְבִּיעַ</b> מְקוֹרֵי רָעוֹת מִתְּכוּנָתוֹ הָעֲמוּקָה, וְלָכֵן הַיֵּאוּשׁ בָּא, שֶׁעִמּוֹ מְקֻשֶּׁרֶת הִיא הָרִשְׁעָה, הַכְּפִירָה וְכָל הַנְּפִילוֹת הָרָעוֹת שֶׁלָּהּ. אֲבָל זֹאת הַהַשְׁקָפָה בְּעַצְמָהּ הִיא נוֹתֶנֶת בְּאַחֲרִיתָהּ כֹּחַ סִדּוּרִי אֶל הָרַע, לֹא רַק מִקְרִי וַ<b>אֲרָעִי</b>, וּמִתּוֹךְ כָּךְ בָּאָה הִיא מֵאֵלֶיהָ הַהַכָּרָה, שֶׁתָּכְנוֹ הַכְּלָלִי וְכָל סְעִיפָיו הֵנָּם יְצִירָה טְבוּעָה, וִיצִירָה טְבוּעָה מְסֻדֶּרֶת מְעִידָה תָּמִיד עַל הַמְּסַדֵּר וְהַ<b>מְּכוֹנֵן</b>, וְאָז בָּא הָרַע כֻּלּוֹ וְכָל הִסְתַּעֲפוּתָיו לְהִגָּלוֹת בְּתוֹר מְכוֹנָה עוֹבֶדֶת לְ<b>שִׁכְלוּל</b> הַטּוֹב הָעֶלְיוֹן, הַמְּכֻוָּן בְּעַצְמוֹ, בְּ<b>מַגָּמָתָהּ</b> הָעֶלְיוֹנָה שֶׁל הַ<b>הֲוָיָה</b>. "עוֹלָם חֶסֶד יִבָּנֶה" (תְּהִלִּים פּ"ט, ג'). וּבָאָה מִזֶּה הַהַשְׁקָפָה הַיּוֹתֵר עֶלְיוֹנָה, הַמְנַצַּחַת אֶת כָּל מָה שֶׁעוֹמֵד נֶגְדָּהּ, וּגְדֻלַּת הָאֱמוּנָה וּקְדֻשַּׁת הַשְּׁלִיטָה הָאֱלֹהִית הָאֶחָדּוּתִית, <b>דִּגְלָם</b> שֶׁל יִשְׂרָאֵל מֵעוֹלָם, בַּתּוֹרָה, בַּחַיִּים, וּבַתּוֹלָדָה, הַכְּלוּלִים בִּקְדֻשַּׁת הָאֱמוּנָה בְּטָהֳרָתָהּ, מִתְבַּלֶּטֶת בְּפָאֵר וְהָדָר, בְּיָפְיָה גְּדוֹלָה. וּבְרוֹמְמוּת עֶלְיוֹנָה. הַהוֹלֶכֶת הָלוֹךְ וָאוֹר.אורגניות </b>– חי;<b> ודרגאותיו </b>– ודרגותיו;<b> משחיתותיו </b>– מפגמיו;<b> ארסם </b>– שלילתם;<b> המגמתי </b>– בעל המטרה;<b> מאדיריו </b>– מעצימיו;<b> בההרגשים </b>– ברגשות;<b> בחוסן תפארתה </b>– בחוזקה המפואר;<b> האופיית</b> -הייחודית;<b> ונערצה </b>– ונערצת;<b> המשגבתו </b>– המרימה אותו;<b> חטיבה מטרתית </b>– יחידה ייעודית;<b> בחוגה </b>– בגזרתה;<b> לתכסיס </b>– למבנה;<b> החדירה </b>– ההעמקה;<b> המלקה </b>– הפוגמת;<b> לסם </b>– לתרופה;<b> המנביע </b>– המוציא;<b> סידורי </b>– ארגוני;<b> וארעי </b>– וזמני;<b> והמכונן </b>– והמייסד;<b> לשכלול </b>– לשיפור;<b> במגמתה </b>– במטרתה;<b> ההויה </b>– המציאות;<b> דגלם </b>
– מטרתם;<b> וּבַתּוֹלֵדָה </b>– ובהיסטוריה;<b> בְּיָפְיָפְעָה </b>– ביופי.
<b>מְּצִיאוּת הָרַע הָעוֹלָמִי, בֵּין הַכְּלָלִי בֵּין הַפְּרָטִי, בֵּין הַמּוּסָרִי בֵּין הַמַּעֲשִׂי, בְּכָל תֵּאוּר שֶׁהוּא נִמְצָא, כַּאֲשֶׁר אָנוּ סוֹקְרִים אוֹתוֹ בְּהַכְלָלָתוֹ וּבִפְרָטָיו, אָנוּ מוֹצְאִים בּוֹ סִדּוּר אוֹרְגָנִיּוּת וּבִנְיָן, וְאִי אֶפְשָׁר לִיַחֲסוֹ אֶל הַמִּקְרֶה </b>– מציאות הרוע בעולם, בכל דרגותיו, בכלל ובפרט, באופן תיאורטי ובאופן מעשי – איננה מקרית, יש בה תכנון וסדר; ממילא ברור שמציאות הרוע היא חוק יסודי בעולמו של א-לוהים.
<b>זֹאת הִיא הַנָּחָה אַחַת, שֶׁמִּמֶּנָּה בָּאִים הַמִּסְתַּכְּלִים לְהַכִּיר אֶת יְסוֹד הָרַע שֶׁבַּמְּצִיאוּת בְּתוֹר כֹּחַ פּוֹעֵל, וּמִמֵּילָא מַשְׂכִּיל וְחַי, וּבָאִים מִזֶּה לְהַכָּרַת פְּרָטָיו וְדַרְגָּאוֹתָיו </b>– אנשי הרוח המתבוננים בעולם מבינים אם כן שיש כאן יסוד רוחני, רוע כללי שמתגלה בפרטים שונים ובמדרגות שונות. <b>וְלֹא עוֹד אֶלָּא שֶׁהַחֶסֶד וְהַטּוֹב הָעֶלְיוֹן, הַגְּבוּרָה וְהַיְּכֹלֶת הָאֱלֹהִית, הַחָכְמָה וְהַהַשְׁגָּחָה הַחוֹדֶרֶת בְּכֹל, וּמְלֵאָה כֹל, אִי אֶפְשָׁר כְּלָל שֶׁתִּתֵּן מָקוֹם לִמְצִיאוּת שֶׁל רַע מִקְרִי, שֶׁלֹּא תַּעֲבִירוֹ מִן הָעוֹלָם, וְשֶׁלֹּא תָּגֵן עַל הַמְּצִיאוּת מִשְׁחִיתֻיּוֹ, וּמִזֶּה אָנוּ בָּאִים עוֹד הַפַּעַם לִידֵי הַהַכָּרָה שֶׁל מְצִיאוּת הָרַע הַיְסוֹדִי בְּתוֹר בְּרִיאָה – </b>הבנה שורשית זו מוכרחת גם מכיוון נוסף: אם הרוע היה מקרי ובלתי מכוון ריבונו של עולם המלא בחסד, טוב והשגחה – היה מעבירו מן העולם, ולכן אנו מוכרחים להבין שיש יד מכוונת המחוללת את מציאות הרע במציאות; כדברי הפסוק "<b>עֹשֶׂה שָׁלוֹם וּבוֹרֵא רָע</b>". <b>וְכֵיוָן שֶׁהוּא תֹּכֶן שֶׁל בְּרִיאָה, עֲשׂוּיָה מִטַּעַם גְּבוּרָה שֶׁל מַעְלָה, אָנוּ יוֹדְעִים בָּרוּר שֶׁאֵינָהּ בְּרוּאָה כִּי אִם לְשַׁכְלֵל עַל יָדָהּ אֶת הַמְּצִיאוּת שֶׁל הַטּוֹב הַכְּלָלִי וְהַפְּרָטִי, בְּצוּרָה יוֹתֵר עֶלְיוֹנָה וְנִפְלָאָה, בְּצוּרָה כָּזֹאת, שֶׁמִּבַּלְעֲדֵי הַתֹּכֶן שֶׁל הָרַע לֹא הָיְתָה הַמְּצִיאוּת שֶׁל הַטּוֹב שְׁלֵמָה כָּל כָּךְ </b>– דווקא מכיוון שהרוע איננו מקרי במציאות אלא יציר כפיו של א-לוהים מובן שיש לו תכלית לשכלול הטוב בצורה כזו שאי אפשר בלעדיו; <b>וּבָזֶה אָנוּ מַכִּירִים, שֶׁהַיְּסוֹד הַפְּנִימִי שֶׁל הָרַע הוּא תֹּכֶן שֶׁל טוֹב, וְתֹכֶן שֶׁל טוֹב שָׁרְשִׁי וּמְעֻלֶּה מְאֹד </b>– ולכן אנו מכירים כי בעומק העניין כל תופעה רעה היא חלק ממהלך כללי שבמהותו הוא טוב;<b> אָמְנָם הִסְתַּעֲפֻיּוֹ וְגִלּוּיָו חוּץ מִן אוֹתוֹ הַשֹּׁרֶשׁ הָעֶלְיוֹן הֵנָּם הַכֹּל סְעִיפִים רָעִים </b>– ומה שמתגלה כרע אינו אלא חלק מתמונה רחבה הרבה יותר.<b> וְאָנוּ הוֹלְכִים וּמַכִּירִים אֶת אַרְסָם בְּכָל מִינֵי הוֹפָעוֹתֵיהֶם, לָדַעַת אֵיךְ לְהִזָּהֵר מֵהֶם, וְאֵיךְ לְהַגְבִּיר אֶת הַטּוֹב הָעוֹלָמִי וְהַפְּרָטִי, בְּאֹפֶן שֶׁיָּבֹא הַדָּבָר הַמְּגַמָּתִי שֶׁל הַכַּוָּנָה הָעֶלְיוֹנָה </b>– הסיבה שאנו מתייחסים לתופעות הרע היא על מנת ליזהר מהן, וללמוד כיצד ההתגברות עליהן מקדמת את המטרה העליונה, <b>שֶׁהִיא הַעֲבָרַת הָרַע כֻּלּוֹ מִן הָעוֹלָם, וְהִתְבַּסְּמוּתוֹ שֶׁל הַטּוֹב בְּצוּרָה הַיּוֹתֵר שְׁלֵמָה, שֶׁלֹּא יֶחְסְרוּ לָהּ גַּם כֵּן אוֹתָם הַכֹּחוֹת הַמְּצֻיָּרִים בְּכָל מֶרְחֲבֵי וּמַעֲמַקֵּי הָרַע, שֶׁהֵם הֵם מְשַׁמְּשֵׁי הַטּוֹב בֶּאֱמֶת, מַאֲדִירָיו וּמַגְבִּירָיו, אַחֲרֵי שֶׁהֵם מִתְמַתְּקִים מִמְּרִירֻתָם, מִטַּהֲרִים מִטֻּמְאָתָם, וּמְאוּרִים מֵחָשְׁכָּם הַגָּדוֹל </b>– כי באמצעות הרוע (שהוא ההתרכזות האנוכית של כל יצור בפני עצמו) מתפתחים הכישרונות הפרטיים של כל יצור, אדם וקבוצה בעולם; וכאשר מתנקים מצדדי השלילה שהסתפחו בדרך מתברר כיצד המציאות הועצמה דווקא מתוך הכוחות הפרטיים. <b>וְזֹאת הִיא הַפְּעֻלָּה הַיּוֹתֵר עֶלְיוֹנָה שֶׁבַּמַּהֲלָךְ הָעֶלְיוֹן שֶׁל הַמּוּסָר, וְהַתֹּכֶן הַיּוֹתֵר פְּנִימִי הַקָּנוּי בַּהֲרָגָשׁוֹת הַיּוֹתֵר אַדִּירִים, יוֹתֵר מַדָּעִיִּים וְיוֹתֵר תּוֹרָנִיִּים, שֶׁל קְדֻשַּׁת הָאֱמוּנָה, בְּחֹסֶן תִּפְאַרְתָּהּ </b>– המוסר הרגיל מחליש את רצונו של האדם. מעמיד בפניו את החובה להיות טוב לכל ולוותר משום כך על האינטרס האישי, אמנם חוויות הקדושה ולימוד סתרי תורה הם <b>הַגּוֹרְמִים לְהַגְבִּיר רוּחוֹ הַקָּדוֹשׁ שֶׁל הָאָדָם, לְהַעֲלוֹתוֹ מַעְלָה מַעְלָה, לִהְיוֹת מְפַתֵּחַ עַל יָדֶיהָ אֶת צוּרָתוֹ הָאֳפִיָּנִית בְּתִכּוּנָה הַיּוֹתֵר קְדוֹשָׁה וְנֶעֱרֶצֶת, בְּהַשְׁלָמָה הַיּוֹתֵר מַפְלִיאָה וְעֶלְיוֹנָה, הַמְשַׂגַּבְתּוֹ יְשׁוּעָה וָעֹז, וּמְרוֹמֶמְתּוֹ עַל כָּל הַמַּעֲשִׂים </b>– מבררים לנו את המוסר העליון הנטוע בעומק הנשמה, שתובע מן האדם לפתח ולהוציא לפועל את כישרונותיו באופן מפליא ועליון; על כך נאמר: "<b>אִם תּוֹצִיא יָקָר מִזּוֹלֵל כְּפִי תִהְיֶה</b>" – מי שמצליח להוציא דבר טוב ("יקר") מתוך הסיאוב ("זולל") יהיה כמו "פיו" של ה', יוכל כביכול לנהל את עולמו של א-לוהים. <b>כַּמָּה יוֹתֵר עֲמוּקָה, יוֹתֵר מְכֻוֶּנֶת לְעֹמֶק הָאֱמוּנָה וְרוֹמְמוּת הַדַּעַת, הִיא אוֹתָהּ הַהַשְׁקָפָה הָרוֹאָה אֶת הָרַע הַכְּלָלִי, וְסְעִיפָיו הַפְּרָטִיִּים כֻּלָּם, בְּתוֹר יְסוֹד פּוֹעֵל מְסֻדָּר וּמְאֻרְגָּן, בְּתוֹר חֲטִיבָה מַטְרָתִית, הַקּוֹלַעַת אֶל מַטָּרָתָהּ בְּחוּגָה, וּבְתוֹר כְּלִי שֶׁל הֶכְשֵׁר וְאֻמָּנוּת לְהַמַּטָּרָה הַיּוֹתֵר כְּלָלִית קְדוֹשָׁה וְעֶלְיוֹנָה, שֶׁתַּשִּׂיג אֶת גְּמַר הַשְׁלָמָתָהּ, בִּכְלָיוֹן הָרַע, בְּהַעֲבָרָתוֹ, וּבְהִשְׁתַּנּוּת אָפְיוֹ לְתַכְסִיס הַטּוֹב הַיּוֹתֵר עֶלְיוֹן </b>– המחשבה הפשטנית לא מזהה את הרע כדבר יסודי אלא כמקרה מטריד בלבד. אמנם, על פי החכמה הפנימית, הרע הוא יחידה מהותית בפני עצמה שיש לה ייעוד לשמש ככלי מאתגר להופעת המטרה הא-לוהית. <b>כַּמָּה הִיא עוֹלָה הַשְׁקָפָה זוֹ עַל הַהַשְׁקָפָה הָרַצְיוֹנָלִית הַשְּׁכִיחָה, הַחוֹשֶׁבֶת אֶת הָרַע הַכְּלָלִי וְאֶת פְּרָטָיו הָרַבִּים רַק לְתֹכֶן עִנְיָנִים מִקְרִיִּים, שֶׁכָּל הַיְּסוֹד הַמִּתְמַדִּים שֶׁבָּהֶם אֵינֶנּוּ כִּי אִם הַהֶכְרֵחַ הַטִּבְעִי שֶׁל הַחֹמֶר </b>– הבנה זו מתעלה לאין ערוך מן ההבנה האנושית הרגילה שמתייחסת לרע רק כתוצאה הכרחית מטבעו הנמוך של האדם והעולם. <b>זֶה נָקֵל לְהָבִין אַחֲרֵי הַחֲדִירָה בְּסִדְּרָנוּתוֹ שֶׁל הָרַע עַצְמוֹ בְּכָל עֲרָכָיו, בִּמְהַלָּכָיו הַנַּפְשִׁיִּים וְהָעוֹלָמִיִּים, הָאִישִׁיִּים וְהַהִסְתּוֹרִיִּים </b>– ההבנה שגם הרוע הוא חלק מן הסדר האלוהי, קלה יותר להפנמה ככל שלומדים על השורשים הפסיכולוגיים, ההיסטוריים והתרבותיים שחוללו את תופעות הרוע במציאות. <b>וְקַל וָחֹמֶר שֶׁעוֹלָה הִיא הַשְׁקָפָה זוֹ הָעֲמוּקָה הַמְצַיֶּנֶת אֶת הַחֲטִיבִיּוּת שֶׁל הָרַע בְּתוֹר עֶמְדָּה מְסֻדֶּרֶת, בְּנוֹגֵעַ לַבְּהִירוּת שֶׁל הַהֲבָנָה הָאֱמוּנִית. בְּיַחַס לַקְּדֻשָּׁה הָאֱלֹהִית וְכָלְלוּת הַשְּׁלֵמוּת הָעֶלְיוֹנָה </b>– אם בסקירה רציונלית-אנושית ניתן להפנים שהרוע הוא יסוד שורשי ומהותי בעל תפקיד במציאות, קל וחומר שניתן להפנים זאת מתוך מבט אמוני הבוחן את תפקיד הרע כמקדם את הקדושה במציאות.<b> וְכַאֲשֶׁר אָנוּ חוֹדְרִים וְיוֹרְדִים לְעֹמֶק הַדְּבָרִים, נִרְאֶה שֶׁאוֹתָהּ הַסַּפְקָנוּת, הַפֶּסִימִיּוּת, הַמַּלְקָה אֶת הָרוּחַ בְּהַרְצָאוֹתֶיהָ הַשִּׁטְחִיּוֹת, בְּיַחַס לְהַכָּרַת הָרַע הַכְּלָלִי וְעֶרְכּוֹ בַּמְּצִיאוּת, הִיא בְּעַצְמָהּ תָּבִיא סוֹף סוֹף לְהִצְטָרֵף לְטוֹבָה, וּלְהִתְהַפֵּךְ לְסַם חַיִּים בָּעוֹלָם </b>– פילוסופים רבים (ושטחיים) העמיקו בהבנת מקומו של הרע בעולם. הם התייחסו לרוע כמציאות כה חזקה ויציבה עד שהטילו ספק בעצם מציאות הטוב בעולם. אמנם דווקא מתוך תפיסה זו יתברר שאין רע בכלל וכל מה שנדמה לרע משמש לטוב. כיצד? <b>כְּשֶׁהַפֶּסִימִיּוּת מִתְגַּבֶּרֶת וּמְאַמְלֶלֶת אֶת רוּחַ הָאָדָם, הִיא מֻכְרָחָה לָבֹא לִידֵי אוֹתָהּ הַהַכָּרָה, שֶׁהָרַע הוּא כֹּחַ עוֹמֵד, הַמַּנְבִּיעַ מְקוֹרֵי רָעוֹת מִתְּכוּנָתוֹ הָעֲמוּקָּה, וּלְפִיכָךְ הַיֵּאוּשׁ בָּא, שֶׁעִמּוֹ מְקֻשֶּׁרֶת הִיא הָרִשְׁעָה, הַכְּפִירָה וְכָל הַנְּפִילוֹת הָרָעוֹת שֶׁלָּהּ </b>– התפיסה הפסימית שמתארת כיצד הרוע כה שורשי וכה שולט במציאות עד שאין סיכוי להתמודד אתו – מיואשת מתיקונו של העולם. כשהאדם מתייאש מהטוב, הוא מאבד את השאיפה והאמונה בא-לוהים וממילא רק הגסות החומרית שולטת על חייו; <b>אֲבָל זֹאת הַהַשְׁקָפָה בְּעַצְמָהּ הִיא נוֹתֶנֶת בְּאַחֲרִיתָהּ כֹּחַ סִדּוּרִי אֶל הָרַע, לֹא רַק מִקְרִי וַאֲרָעִי, וּמִתּוֹךְ כָּךְ בָּאָה הִיא מֵאֵלֶיהָ הַהַכָּרָה, שֶׁתָּכְנוֹ הַכְּלָלִי וְכָל סְעִיפָיו הֵנָּם יְצִירָה טְבוּעָה, וִיצִירָה טְבוּעָה מְסֻדֶּרֶת מְעִידָה תָּמִיד עַל הַמְסַדֵּר וְהַמְּכוֹנֵן, וְאָז בָּא הָרַע כֻּלּוֹ וְכָל הִסְתַּעֲפֻיּוֹ לְהִתְגַּלּוֹת בְּתוֹר מְכוֹנָה עוֹבֶדֶת לְשִׁכְלוּל הַטּוֹב הָעֶלְיוֹן, הַמְּכֻוָּן בְּעַצְמוֹ, בְּמַגַּמָּתָהּ הָעֶלְיוֹנָה שֶׁל הַהֹוִיָּה </b>– דווקא השקפה זו שמתארת עד כמה הרוע שורשי בנפש האדם מלמדת על כך שהתופעות הרעות שבעולמנו אינן אוסף של אירועים מצערים אלא חלק ממהות שורשית מסודרת מלכתחילה. מתוך כך, במבט של אמונה, אנו נושאים את עיננו אל מי שיצר את מהות זו – ריבונו העולמים, ואז מתברר שהרוע נברא כחלק מתוכנית גדולה ונפלאה, ש<b>"עוֹלָם חֶסֶד יִבָּנֶה"</b>.<b> וּבָאָה מִזֶּה הַהַשְׁקָפָה הַיּוֹתֵר עֶלְיוֹנָה, הַמְנַצַּחַת אֶת כָּל מַה שֶׁעוֹמֵד נֶגְדָּהּ, וּגְדֻלַּת הָאֱמוּנָה וּקְדֻשַּׁת הַשְּׁלִיטָה הָאֱלֹהִית הָאֶחָדֻתִּית, דִּגְלָם שֶׁל יִשְׂרָאֵל מֵעוֹלָם, בַּתּוֹרָה, בַּחַיִּים, וּבַתּוֹלֵדָה, הַכְּלוּלִים בִּקְדֻשַּׁת הָאֱמוּנָה בְּטָהֳרָתָהּ, מִתְבַּלֶּטֶת בְּפָאֵר וְהָדָר, בְּיָפְיָפְעָה גְּדוֹלָה. וּבְרוֹמְמוּת עֶלְיוֹנָה. הַהוֹלֶכֶת הָלוֹךְ וָאוֹר </b>– להשקפה זו השלכה מוסרית דרמטית: אם העולם ביסודו טוב, וגם הרוע שבו איננו מקרי אלא חלק מתוכנית הטוב, הרי שניתן להאמין שהטוב שבחיי האדם, ובעולם – ינצח. תובנה זו נותנת כוח ודחיפה לחיי האמונה והיא התשתית לתורה ולהבנת ההיסטוריה האופטימית והנצחית של עם ישראל.

<b>אוֹתָהּ הַהִסְתַּכְּלוּת הָרְשָׁעָה, הַפֶּסִימִיסְתִּית, הַקִּיצוֹנָה, שֶׁנִּתְבַּטְּאָה בִּפְלוֹסוֹפְיָא הַחֲדָשָׁה, עַל יְדֵי כּוֹפְרִים כְּשׁוֹפִּינְהוּוִיר וְחַבְרֵיו, כְּמוֹ כָּל צִדְדֵי הַמְּצִיאוּת, יֵשׁ לָהּ מָקוֹם, וְהַכֹּל בִּכְלָל "אֵין לְךָ דָּבָר שֶׁאֵין לוֹ מָקוֹם" (אבות ד, ג). הָרִשְׁעָה וְהַשֶּׁקֶר שֶׁיֵּשׁ כָּאן הוּא רַק הָעִוָּרוֹן הַשְּׁלִילִי, שֶׁגּוֹרֵם לָהֶם לֹא לְהַכִּיר אֶת אוֹתוֹ הַכֹּחַ הָעוֹר הַפּוֹעֵל כָּל כָּךְ בִּמְלֹא הָעוֹלָם שֶׁל הַחֻוּשִׁים וְהַדִּמְיוֹנוֹת, הָרְגָשׁוֹת וְהַשְּׁאִיפוֹת, וְגַם הַמַּחְשָׁבוֹת הָאֲנוּשִׁיּוֹת, וּבְכָל הַיְּקוּם הַמֻּוחָשׁ. כְּהַמַּעֲמָד הַשַּׁמְּרִי שֶׁל הַהֹוִיָּה, הַמְכוֹנֶנֶת בְּכָל כָּךְ עֲדִינוּת וְהָאָרָה אֵין סוֹפִית, בְּכָל כָּךְ שִׁכְלוּל וּשְׁלֵמוּת כּוֹלִית, עַד שֶׁלֹּא יֶחְסַר בָּהּ שׁוּם עֹז וְעָצְמָה, עַד שֶׁגַּם הַתִּמָּהוֹן וְהָרִשְׁעָה, הָעִוָּרוֹן וְהָרָצוֹן הַחָמְרָנִי, נְתוּנִים הֵם לִכְלָלוּתָהּ. וּבְחוּג מְצִיאוּת זֹאת נִרְאֶה הַדָּבָר כְּאִלּוּ שְׁלִיטָה זוֹ מִתְפַּשֶּׁטֶת עַל כָּל מְלֹא הַמָּצוּי, אַף עַל פִּי שֶׁבֶּאֱמֶת אֵינֶנָּה כִּי אִם סָעִיף קָטָן אֶחָד מִתַּחְתִּית קַרְקַע הַמִּשְׁכָּן הַכְּלָלִי, שֶׁל מְלֹא הַהֹוִיָּה. מֻבָּן הַדָּבָר שֶׁהַהִשְׁתַּקְּעוּת בְּעֹמֶק הָרִשְׁעָה, הַשִּׁעְבּוּד הַפְּנִימִי אֶל הָרָצוֹן הָעִוֵּר, כְּשֶׁשּׁוֹלֵט בָּעוֹלָם, הֲרֵי הוּא מַגְבִּיר אֶת כֹּחוֹ שֶׁל תַּנִּין עִוֵּר זֶה, וְהָעוֹלָם סוֹבֵל מִמֶּנּוּ, מֵרֹב רֶשַׁע וְכֶסֶל מִבְּלִי הָכִיל. וְעֶצֶם הַמַּדָּע הַמּוּטְעֶה הַזֶּה, כְּשֶׁצִּיּוּרָיו מִתְגַּבְּרִים, הוּא בְּעַצְמוֹ הִנֵּהוּ הַגּוֹרֵם הַיּוֹתֵר גָּדוֹל לְהַחֲשָׁכַת הָעוֹלָם, עַל יְדֵי הִתְפַּשְּׁטוּתוֹ שֶׁל הָרָצוֹן הָאַכְזָרִי וְהַגַּס הַזֶּה, בְּכָל סְעִיפָיו וְחֵילָיו, רוּחוֹ הַטָּמֵא נִמְזָג עַל יְדֵי כֵן בְּעַצְמוּתָהּ שֶׁל הַתַּרְבּוּת הָאֲנוּשִׁית, וְהָוָה לָהּ לְכֹחַ הַפּוֹעֵל, בְּנִימּוּסֶיהָ, תֵּאוּרֵי חַיֶּיהָ, אֻמָּנֻתָּהּ, שִׁירֶיהָ, וְכָל כְּבוֹדָהּ הַמְּדֻמֶּה. אֲבָל בְּנֵי הַחוֹרִין שֶׁבָּעוֹלָם, צַדִּיקֵי הַדּוֹרוֹת, חַכְמֵי הָאֱמֶת, 'הַמַּשְׂכִּלִים הַמַּזְהִרִים כְּזֹהַר הָרָקִיעַ' (על פי דניאל יב, ג), הֵם מְשַׁחְרְרִים אֶת עַצְמָם וְאֶת הָעוֹלָם כֻּלּוֹ מִסֵּבֶל עֹל הָרִשְׁעָה שֶׁל רָצוֹן עִוֵּר פָּרוּעַ זֶה. וְעֹמֶק הַמִּסְתּוֹרִין שֶׁל אֱמוּנַת אֻמָּן קוֹלֵעַ הוּא אֶת חִצָּיו לְמַטָּרָה עֶלְיוֹנָה זוֹ, וְהַיְּדִיעָה הָעֶלְיוֹנָה מִתְבָּהֶרֶת עַד כְּדֵי הַהֲבָנָה הַתֻּכִית, שֶׁכּוֹנָנִיּוּתוֹ שֶׁל רָצוֹן כְּעִוֵּר זֶה בְּכָל מִדּוֹתָיו הִיא עֵצָה עֲמוּקָּה, שֶׁל הַחָכְמָה וְהַחֶסֶד, שֶׁל הָעֲדִינוּת הָעֶלְיוֹנָה, הַנּוֹבַעַת מִמְּקוֹר הַחַיִּים חֵי כֹּל. בְּנִצָּחוֹן הָרִשְׁעָה הָעֲמוּקָּה, בְּהַגְבֶּרֶת הַחֹפֶשׁ הַטָּהוֹר עַל הַכֹּחַ הֶעָז שֶׁל הָעַבְדוּת הָרִשְׁעָה, הָעוֹלָם וְכָל מְלֹאוֹ מִתְעַדֵּן– הפיסי;<b> כְּהַמַּעֲמָד הַשִּׁמְרִי שֶׁל הַהֹוֶיָּה </b>– כמצב שמעמיד ומייצב את המציאות;<b> הַמְּכוֹנֶנֶת </b>– הבנויה;<b> כּוֹלִית </b>– מוחלטת;<b> וּבְחוּג </b>– ובמרחב;<b> הַהֹוֶיָּה </b>– המציאות;<b> הָעֹור </b>– הסתמי;<b> תַּנִּין </b>– חיית מים ובהקשר שלנו: מפלצת;<b> מִבְּלִי הָכִיל </b>– שלט ניתן לתפוס;<b> וְחֵילָיו </b>– ועוצמותיו;<b> נִמְזָג </b>– נספג;<b> אֻמָּן </b>– מקצועית;<b> הַתּוּכִית </b>– הפנימית;<b> שִׁכְוֹנִיּוּתוֹ </b>– שיסודו;<b> וְחוֹטֵב אָמִיץ </b>– וגיבוש חזק;<b> זֵינָה </b>– נשקה;<b> עוּעִים </b>– מעוותת;<b> תֹּהוּ </b>– חוסר הסדר, הרוע;<b> נְדִיבִים </b>– צדיקים; <b>גְּדוּדִים </b>– כוחות מסודרים;<b> וּסְפִיחֵי הַסְּפִיחִים </b>– ושאריות;<b> הַמַּפְרִיאִים </b>– המצמיחים באופן פראי.
<b>אוֹתָהּ הַהִסְתַּכְּלוּת הָרְשָׁעָה, הַפִּיסִימִיסְטִית, הַקִּיצוֹנָה, שֶׁנִּתְבַּטְּאָה בַּפִּילוֹסוֹפְיָא הַחֲדָשָׁה, עַל יְדֵי כּוֹפְרִים כְּשׁוֹפֶנְהוֹיֶיר וְחַבְרֵיו, כְּמוֹ כָּל צִדְדֵי הַמְּצִיאוּת, יֵשׁ לָהּ מָקוֹם, וְהַכֹּל בִּכְלַל "אֵין לְךָ דָּבָר שֶׁאֵין לוֹ מָקוֹם" </b>– השקפת עולם פסימית קיצונית כהגותו של הפילוסוף הגרמני ארתור שופנהאואר, שראה את הרוע כיסוד מהותי במציאות (וטען שהעולם מונע מאי-שביעות רצון תמידית), אף היא נכללת בעיקרון העל של היהדות – שלכל דבר במציאות יש מקום מסוים. <b>הָרְשָׁעָה וְהַשֶּׁקֶר שֶׁיֵּשׁ כָּאן הוּא רַק הָעִוָּרוֹן הַשְּׁלִילִי, שֶׁגּוֹרֵם לָהֶם לֹא לְהַכִּיר אֶת אוֹתוֹ הַכֹּחַ הָעֹור הַפּוֹעֵל כֹּל כָּךְ בְּמִלֹּא הָעוֹלָם שֶׁל הַחֻשִּׁים וְהַדִּמְיוֹנוֹת, הָרְגָשׁוֹת וְהַשְּׁאִיפוֹת, וְגַם הַמַּחֲשָׁבוֹת הָאֲנוּשִׁיּוֹת, וּבְכָל הַיֵּקוּם הַמֻּחָשׁ, כְּהַמַּעֲמָד הַשִּׁמְרִי שֶׁל הַהֹוֶיָּה </b>– שופנהאואר וחבריו זיהו אמנם את הרוע במציאות אולם הטעות שלהם היא שלא התחשבו בכוח המרכזי של המציאות – האנושית והקוסמולוגית – שהוא הטוב שמשמר ("מעמד שמרי") את קיום המציאות<b> הַמְּכוֹנֶנֶת בְּכֹל כָּךְ עֲדִינוּת וְהָאָרָה אֵין סוֹפִית, בְּכֹל כָּךְ שִׁכְלוּל וּשְׁלֵמוּת כּוֹלִית, עַד שֶׁלֹּא יֶחְסַר בָּהּ שׁוּם עֹז וְעָצְמָה, עַד שֶׁגַּם הַתִּמָּהוֹן וְהָרְשָׁעָה, הָעִוָּרוֹן וְהָרָצוֹן הַחָמְרָנִי, נְתוּנִים הֵם לִכְלִלוּתָהּ </b>– המציאות מבוססת על חיוב ועדינות מוחלטים עד שגם הרוע נכלל בה, ולכן גם הרע הופך בסופו של דבר לטובה. <b>וּבְחוּג מְצִיאוּת זֹאת נִרְאֶה הַדָּבָר כְּאִלּוּ שְׁלִיטָה זוֹ מִתְפַּשֶּׁטֶת עַל כָּל מְלֹא הַמָּצוּי, אַף עַל פִּי שֶׁבֶּאֱמֶת אֵינֶנָּה כִּי אִם סָעִיף קָטָן אֶחָד מִתַּחְתִּית קַרְקַע הַמִּשְׁכָּן הַכְּלָלִי, שֶׁל מְלֹא הַהֹוֶיָּה </b>
– על פי הפילוסופיה הפסימיסטית, הרוע נדמה כישות הדומיננטית שהולכת להתפשט על המציאות כולה, אמנם הנביאים תיארו את הרוע רק בתור החלק התחתון והשולי במרחב המציאות. הדבר בא לידי ביטוי בתבניתו של המשכן: המשכן מתאר את העולם בצורה מרוכזת: הרוע בא לידי ביטוי רק ב"קרקע המשכן", בחלק התחתון של המציאות האלוהית. <b>מוּבָן הַדָּבָר שֶׁהַהִשְׁתַּקְּעוּת בְּעֹמֶק הָרִשְׁעָה, הַשִּׁעְבּוּד הַפְּנִימִי אֶל הָרָצוֹן הָעִוֵּר, כְּשֶׁשּׁוֹלֵט בָּעוֹלָם, הֲרֵי הוּא מַגְבִּיר אֶת כֹּחוֹ שֶׁל תַּנִּין עִוֵּר זֶה, וְהָעוֹלָם סוֹבֵל מִמֶּנּוּ, מֵרוֹב רֶשַׁע וְכֶסֶל מִבְּלִי הָכִיל</b> – הפילוסופיה הפסימית מולידה תרבות נמוכה וגסה וכניעה אוטומטית לרוע שקיים בנפש האדם. "תנין" בספרות הסוד הוא הנחש, המעוקל במהלכו, המסמן את המפלצתיות ומקור החטא שבחיים האנושים; "עיוור" זהו ביטוי לחוסר כיוון ומוסר. כשהאדם מאמין ש"תנין עיוור" זה הוא השולט על העולם – מגביר הוא את שליטת הרוע על החיים האנושיים; <b>וְעֶצֶם הַמַּדָּע הַמּוּטֶעֶה הַזֶּה, כְּשֶׁצִּיּוּרָיו מִתְגַּבְּרִים, הוּא בְּעַצְמוֹ הִנֵּהוּ הַגּוֹרֵם הַיּוֹתֵר גָּדוֹל לְהַחְשָׁכַת הָעוֹלָם, עַל יְדֵי הִתְפַּשְּׁטוּתוֹ שֶׁל הָרָצוֹן הָאַכְזָרִי וְהַגַּס הַזֶּה, בְּכָל סְעִיפָיו וְחֵילָיו, רוּחוֹ הַטָּמֵא נִמְזָג עַל יְדֵי כֵן בְּעַצְמוּתָהּ שֶׁל הַתַּרְבּוּת הָאֱנוֹשִׁית, וְהֹוֶה לָהּ לְכֹחַ הַפּוֹעֵל, בְּנִימוּסֶיהָ, תֵּאוּרֵי חַיֶּיהָ, אֻמָּנֻתָּהּ, שִׁירֶיהָ, וְכָל כְּבוֹדָהּ הַמְּדֻמֶּה</b> – ככל שתפיסה מוטעית זו מתגברת בתודעה האנושית כך התרבות – המוציאה אל הפועל את כישרונותיה במדע, פילוסופיה, שירה, אומנות וחברתיות – הופכת ונהיית גסה, חומרנית ואנוכית. <b>אֲבָל בְּנֵי הַחוֹרִין שֶׁבָּעוֹלָם, צַדִּיקֵי הַדּוֹרוֹת, חַכְמֵי הָאֱמֶת</b>, שנאמר עליהם "<b>הַמַּשְׂכִּילִים הַמַּזְהִרִים כְּזֹהַר הָרָקִיעַ</b>", <b>הֵם מְשַׁחְרְרִים אֶת עַצְמָם וְאֶת הָעוֹלָם כֻּלּוֹ מִסֵּבֶל עֹל הָרִשְׁעָה שֶׁל רָצוֹן עִוֵּר פָּרוּעַ זֶה</b> – הצדיקים אינם משועבדים למסוכמות התרבותיות הזמניות, ובכך הם משמשים כאי של שפיות וחירות בעולם; <b>וְעֹמֶק הַמִּסְתּוֹרִין שֶׁל אֱמוּנַת אֻמָּן קוֹלֵעַ הוּא אֶת חִצָּיו לְמַטָּרָה עֶלְיוֹנָה זוֹ, וְהַיְּדִיעָה הָעֶלְיוֹנָה מִתְבָּהֶרֶת עַד כְּדֵי הַהֲבָנָה הַתֻּכִּית, שֶׁכְּוָנִיּוּתוֹ שֶׁל רָצוֹן כְּעִוֵּר זֶה בְּכָל מִדּוֹתָיו הִיא עֵצָה עֲמוּקָּה, שֶׁל הַחָכְמָה וְהַחֶסֶד, שֶׁל הָעֲדִינוּת הָעֶלְיוֹנָה, הַנּוֹבַעַת מִמְּקוֹר הַחַיִּים חֵי כֹל</b> – המבט האמוני העמוק ו'המקצועי' ("אומן") של הצדיקים מבחין היטב שאין לאותו "תנין עיוור" קיום עצמאי ומוחלט שכן גם הוא חלק מתוכנית אלוהית כללית שתסתיים <b>בְּנִצָּחוֹן הָרִשְׁעָה הָעֲמוּקָּה, בְּהַגְבֶּרֶת הַחֹפֶשׁ הַטָּהוֹר עַל הַכֹּחַ הָעַז שֶׁל הָעַבְדוּת הָרִשְׁעָה, הָעוֹלָם וְכָל מְלֹאוֹ מִתְעַדֵּן וּמִתְעַלֶּה, וְרִצּוֹנוֹ שֶׁל הָאָדָם מִתְעַשֵּׁר בְּעֹמֶק וְחוֹטֵב אָמִיץ, שֶׁמַּבְטִיחֵהוּ חַיֵּי עוֹלָם שֶׁל שִׁלְטוֹן וּפְעֻלָּה עֲדִינִית מְקוֹרִית, לְמַעְלָה מִכָּל גְּבוּלֵי זְמַן וּמָקוֹם</b> – סופו הבלתי נמנע של התהליך האלוהי הוא בניצחון החופש והטוב על הרשע, ורוח האדם תתגבש בעוצמה נפלאה, נצחית ועדינה, מעבר לכל מגבלות העולם הזה. <b>אָמְנָם הָרִשְׁעָה עַצְמָהּ חֲמוּשָׁה הִיא בִּכְלֵי זֵינָהּ נוֹתֶנֶת הִיא רוּחַ עִוְעִים בְּלֵב חַכְמֵי תוֹהוּ, שׁוֹפֶכֶת בּוּז עַל נְדִיבִים, וּמַצִּיגָה גְּדוּדִים, הַמַּגְבִּירִים אֶת חֵילָהּ, תַּלְמִידָיו שֶׁל בִּלְעָם הָרָשָׁע, שֶׁהִשְׁתַּקַּע בְּעֹמֶק הָרָצוֹן הַגַּס, בְּכָל מְלֹא כֹּחַ חַיָּיו, בְּכָל שִׁעוּר הַקּוֹמָה שֶׁל הַשְׂכָּלָתוֹ חָכְמָתוֹ שְׁאִיפָתוֹ וּבְרַק חִזְיוֹנוֹתָיו</b> – כנגד אותם צדיקים עומדים הרשעים ומשרישים בעולם דעות מעוותות. מזלזלים בטוב ובצדיקים; תרבות שמעמידה כוחות מסודרים ועוצמות ("גדודים") של רוע. חז"ל במסכת אבות מתארים את הכוחות הללו כ"תלמידיו של בלעם הרשע", אבי ההשקפה הפסימית; אדם מבריק בכישרונו לזהות ולהעצים את נקודות השלילה שבחיים. <b>וּסְפִיחֵי הַסְּפִיחִים שֶׁל תַּלְמִידֵי תַּלְמִידָיו הֵם הֵם אֵלֶּה, הַמַּפְרִיאִים אֶת רוּחוֹ, בַּעֲלֵי 'עַיִן רָעָה וְנֶפֶשׁ גְּבוֹהָה וְרוּחַ רְחָבָה'</b> – והשאריות של "תלמידי בלעם הרשע" הם אלה שממשיכים להפריח את תפיסת עולמו בכל מרחבי התרבות; בעלי מבט שלילי, שחצני ונהנתני על המציאות. <b>וְהֵם הֵם שֶׁמֻּכְרָחִים לִהְיוֹת 'נוֹחֲלִים גֵּיהִנֹּם וְיוֹרְדִים לִבְאֵר שַׁחַת', וְלִהְיוֹת אֵפֶר תַּחַת כַּפּוֹת רַגְלֵי הַצַּדִּיקִים</b> שהם <b>תַּלְמִידָיו שֶׁל אַבְרָהָם אָבִינוּ, 'בַּעֲלֵי הָעַיִן הַטּוֹבָה, הַנֶּפֶשׁ הַשְּׁפָלָה וְהָרוּחַ הַנְּמוּכָה, הָאוֹכְלִים בָּעוֹלָם הַזֶּה וְנוֹחֲלִים לָעוֹלָם הַבָּא'</b> – התרבות הנמוכה לא מספקת את האדם ולכן תעבור מן העולם. ייסורי הגהנום, עוצמת הכאב והדיכאון הנפשי יבררו לאדם שאין זו התרבות הטובה לחייו, והאושר נמצא דווקא אצל הצדיקים. הרשעים יאבדו את משמעות חייהם, ויהיו "עיסה" של "אפר תחת כפות רגלי הצדיקים"; כדברי הפסוק: "<b>וְעַסּוֹתֶם רְשָׁעִים כִּי יִהְיוּ אֵפֶר תַּחַת כַּפּוֹת רַגְלֵיכֶם בַּיּוֹם אֲשֶׁר אֲנִי עֹשֶׂה אָמַר ד' צְבָאוֹת</b>".
    


<b>אֵין הַהַשְׁקָפָה הַשּׁוֹפֶנְהוֹיְרִית עַל דְּבַר הָרָצוֹן רְחוֹקָה מִצַּד עַצְמָהּ</b>, כל רעתה היא רק מה שתחת להבינה בתור אחד מחזיונות המציאות, יבין בעל השיטה עצמה אותה בתור כל המציאות וסבתה. וזאת היא עקשות, היוצאת מהוכחה של 'לא ראינו שאינה ראיה' (על פי עדויות ב, ב), <b>בִּמְקוֹם שֶׁכָּל פִּקְּחֵי הָעֵינַיִם הָרוּחָנִיִּים הֵנָּם רוֹאִים. לֹא רַק רָצוֹן עִוֵּר וְחֵרֵשׁ, אֶלָּא מָלֵא עֵצָה וּתְבוּנָה. הַחֵרְשׁוּת וְהָאִלְּמוּת שֶׁבָּרָצוֹן הֵן הִתְגַּלּוּת שֶׁל הַשִּׁדְרָה הַתַּחְתּוֹנָה שֶׁל כֹּחַ הַיְּצִירָה, בַּתְּכוּנָה הַמַּעֲשִׂית, שֶׁיֵּשׁ מַטָּרָה עֶלְיוֹנָה לְהַשְׁאִירָהּ בְּמַצָּב מְטֻמְטָם כָּזֶה, כְּשֵׁם שֶׁיֵּשׁ מַטָּרָה כָּזֹאת בִּשְׁלִילַת הַדַּעַת שֶׁל הָאָדָם מִבַּעֲלֵי חַיִּים אֲחֵרִים. וּבְרֵאשִׁית הַקּוֹ, הָרָצוֹן הוּא הַכֹּל וְכוֹלֵל הַכֹּל, וְהוּא הוֹלֵךְ וּמִתְפַּתֵּל, מִתְגַּלֶּה בְּמִיעוּט אַחַר מִיעוּט, עַד שֶׁבַּסּוֹף מִתְגַּלֶּה רַק יְסוֹדוֹ הָעַצְמִי הַנְּקֻדָּתִי, שֶׁהוּא רָצוֹן לְבַד שֶׁאֵין עִמּוֹ שׁוּם תֹּאַר חִיּוּבִי אַחֵר. רְצוֹן הָאָדָם הוּא פּוֹעֵל הַרְבֵּה עַל הִתְפַּשְּׁטוּת הָרָצוֹן הַכְּלָלִי, וְהוּא עָתִיד לְהַעֲלוֹתוֹ מִיְּרִידָתוֹ, וְלִתֵּן לוֹ כֹּחַ וְחַיִּים, עַד שֶׁשָּׁמַיִם וָאָרֶץ יִהְיוּ שְׂמֵחִים בִּתְחִיָּתָם, אַחֲרֵי אֲשֶׁר יָרְדוּ לְשַׁעֲרֵי מָוֶת, בְּאֵין כֹּחַ חַיִּים, וּבְאֵין רֶגֶשׁ וְדֵעָה. אֵצֶל חוֹקְרִים אֲחָדִים נִתְגַּלְּתָה קְלִיפַת תּ ָנִ ן ע ו ר בְּכָל גְּוָנֶיהָ, וְצְרִיכִים קְדוֹשֵׁי לֵב לְהַכִּירָהּ, כְּדֵי לְנַצְחָהּ.
<b>אֵין הַהַשְׁקָפָה הַשּׁוֹפֶנְהוֹיְרִית עַל דְּבַר הָרָצוֹן רְחוֹקָה מִצַּד עַצְמָהּ</b> – התפיסה הפסימיסטית של הפילוסוף ארתור שופנהאואר, שטוענת שהמציאות סתמית ומתגלגלת אל השלילה ולכאוס, איננה שקר מוחלט, <b>כָּל רָעָתָהּ הִיא רַק מַה שֶּׁתַּחַת לְהָבִינָהּ בְּתוֹר אֶחָד מֵחֶזְיוֹנוֹת הַמְּצִיאוּת, יָבִין בַּעַל הַשִּׁיטָה עַצְמָהּ אוֹתָהּ בְּתוֹר כָּל הַמְּצִיאוּת וְסִבָּתָהּ</b> – הטעות הגדולה שלה היא שרואה בסתמיות את היסוד המהותי והמרכזי שמניע את היש, במקום לראות בה רק אחד ממרכיבי המציאות; <b>וְזֹאת הִיא עַקְשׁוּת, הַיּוֹצֵאת מֵהוֹכָחָה שֶׁל 'לֹא רָאִינוּ שֶׁאֵינָהּ רְאָיָה'</b> – כדוגמת הכלל ההלכתי ש"לא ראינו אינה ראיה", היינו שטענה שמתבססת על חוסר היכרות עם מכלול הנתונים איננה קבילה, כך הפסימיסטים מתעקשים להתעלם מנתוני מטרת הטוב שממלאים את חלל המציאות ומתמקדים רק ברוע, וזאת <b>בִּמְקוֹם שֶׁכָּל פִּקְּחֵי הָעֵינַיִם הָרוּחָנִיִּים הֵנָּם רוֹאִים לֹא רַק רָצוֹן עִוֵּר וְחֵרֵשׁ, אֶלָּא מָלֵא עֵצָה וּתְבוּנָה</b> – והראיה שהם טועים היא שישנם צדיקים שמביטים נכוחה במציאות ותפיסת עולמם היא שהיש אינו רק סתמי אלא מלא בחכמה ובכיוונים חיוביים. <b>הַחֵרְשׁוּת וְהָאִלְּמוּת שֶׁבָּרָצוֹן הֵן הִתְגַּלּוּת שֶׁל הַשִּׁדְרָה הַתַּחְתּוֹנָה שֶׁל כֹּחַ הַיְּצִירָה, בַּתְּכוּנָה הַמַּעֲשִׂית, שֶׁיֵּשׁ מַטָּרָה עֶלְיוֹנָה לְהַשְׁאִירָהּ בְּמַצָּב מְטֻמְטָם כָּזֶה, כְּשֵׁם שֶׁיֵּשׁ מַטָּרָה כָּזֹאת בִּשְׁלִילַת הַדַּעַת שֶׁל הָאָדָם מִבַּעֲלֵי חַיִּים אֲחֵרִים</b>
– ישנן אכן קומות במציאות שהן סתמיות ונדמות חסרות כיוון, אולם מצד האמת העמוקה גם אלו הן חלק מן המטרה האלוהית שזקוקה לכוחות גסים שיתנהלו בפראות ובטבעיות, כדוגמת בעלי החיים שאינם בעלי מודעות והכרה אנושיים. <b>וּבְרֵאשִׁית הַקַּו, הָרָצוֹן הוּא הַכֹּל וְכוֹלֵל הַכֹּל, וְהוּא הוֹלֵךְ וּמִתְפַּתֵּל, מִתְגַּלֶּה בְּמִיעוּט אַחַר מִיעוּט, עַד שֶׁבַּסּוֹף מִתְגַּלֶּה רַק יְסוֹדוֹ הָעַצְמִי הַנְּקֻדָּתִי, שֶׁהוּא רָצוֹן לְבַד שֶׁאֵין עִמּוֹ שׁוּם תֹּאַר חִיּוּבִי אַחֵר</b> – התגלות היסודות הטבעיים והגסים איננה אלא סוף המהלך. במקורו, המהלך האלוהי הוא טוב מוחלט (שכל תואר חיובי נוסף רק מפחית ממנו); אמנם, כשהוא חודר בעולם ומשתלשל עד המדרגות הנמוכות של החיים מכיל הוא גם כוחות פראיים ואנוכיים. <b>רְצוֹן הָאָדָם הוּא פּוֹעֵל הַרְבֵּה עַל הִתְפַּשְּׁטוּת הָרָצוֹן הַכְּלָלִי, וְהוּא עָתִיד לְהַעֲלוֹתוֹ מִיְּרִידָתוֹ, וְלִתֵּן לוֹ כֹּחַ וְחַיִּים, עַד שֶׁשָּׁמַיִם וָאָרֶץ יִהְיוּ שְׂמֵחִים בִּתְחִיָּתָם, אַחֲרֵי אֲשֶׁר יָרְדוּ לְשַׁעֲרֵי מָוֶת, בְּאֵין כֹּחַ חַיִּים, וּבְאֵין רֶגֶשׁ וְדֵעָה</b> – האדם, ברצונו הטוב ובפעולותיו המוסריות, מסוגל להעלות את הרצון המקורי ולזכך אותו, עד אשר גם הכוחות הסתמיים, שהתדרדרו כמעט עד שערי מוות – יתעלו; ובכך הצדדים התחתונים ("ארץ") והעליונים ("שמים") יתחדשו. <b>אֵצֶל חוֹקְרִים אֲחָדִים נִתְגַּלְּתָה קְלִיפַת תַּנִּין עִוֵּר בְּכָל גְּוָנֶיהָ, וּצְרִיכִים קָדְשֵׁי לֵב לְהַכִּירָהּ, כְּדֵי לְנַצְּחָהּ</b> – ישנם הוגי דעות נוספים כדוגמת שופנהאואר, שדימו לזהות ולנסח מכיוונים שונים את הסתמיות המפלצתית של המציאות ("קליפת תנין עיוור"), ויש לצדיקים להכיר את השיטות הללו על מנת לנצחן, ולברר את משמעותו של הרצון הטוב שבחיים. 
 


<b>מֵהֵיכָן צַהֲלַת הָרוּחַ יְכוֹלָה לִנְבֹּעַ, אִם לֹא מֵהַכָּרַת הַטּוֹב הַמֻּחְלָט, הַטּוֹב הָאֱלֹהִי. הֲרֵי אֶפְשָׁר לְאָדָם שֶׁיִּדְאַג, שֶׁמָּא יִהְיֶה סוֹבֵל יִסּוּרִים. בִּתְדִירִי תְּדִירִיּוּת, שֶׁמָּא יֵשׁ אֲחִיזָה כָּזֹאת בַּהֲוָיָה שֶׁאֵינוֹ יָכוֹל לְהִתְפָּרֵק מִמֶּנָּה עֲדֵי עַד, וְהִיא מְצַעֶרֶת לָנֶצַח. בִּטָּחוֹן נֶגֶד דְּאָגָה זוֹ אִי אֶפְשָׁר כִּי אִם בַּטּוֹב הָאֱלֹהִי. בָּעוֹלָם הָאֱלֹהִי אֵין רָצוֹן וְתֹכֶן שֶׁהוּא מְשֻׁנֶּה מֵרָצוֹן וְתֹכֶן אַחֵר, אֶלָּא הַכֹּל פּוֹנֶה לְהַטּוֹב הַגָּמוּר, הַשָּׁלֵם בַּכֹּל. וְכָל הוֹפָעָה שֶׁאָנוּ מִתְכַּוְּנִים לָהּ אֵינָהּ חֶלְקִית, כִּי אִם כְּלָלִית, אַף עַל פִּי שֶׁאָנוּ מְכַוְּנִים לְהִסְתַּכֵּל בְּהוֹפָעוֹת, שֶׁהֵן כָּל אַחַת גְּבוֹהָה מֵחֲבֶרְתָּהּ, כָּל אַחַת הִיא כּוֹלֶלֶת הַכֹּל. אֲבָל בַּמִּדָּה שֶׁל הַחַיִּים שֶׁאָמוּר בָּהֶם שֶׁאֵינָם אֱלֹהִיִּם. שָׁם אָנוּ יְכוֹלִים לִמְצֹא הוֹפָעוֹת חֶלְקִיּוֹת, וּמִמֵּילָא הֵם רְצוֹנוֹת וְהַשְׂכָּלוֹת שׁוֹנוֹת, וְנִפְרָדוֹת אֵלוּ מֵאֵלוּ. "וּמִשָּׁם יִפָּרֵד" (בְּרֵאשִׁית ב, י).לִנְבֹּעַ</b> – לְהַגִּיעַ;<b> בִּתְדִירִי תְּדִירִיּוּת</b> – בִּתְכִיפוּת גְּדוֹלָה, לְלֹא הֶפְסֵק;<b> לְהִתְפָּרֵק</b> – לְהִשְׁתַּחְרֵר;<b> בַּהֲוָיָה</b> – בַּמְּצִיאוּת;<b> עֲדֵי עַד</b> – לִתְמִיד;<b> וְהַשְׂכָּלוֹת</b> – וּמַחְשָׁבוֹת. 
<b>מֵהֵיכָן צַהֲלַת הָרוּחַ יְכוֹלָה לִנְבֹּעַ, אִם לֹא מֵהַכָּרַת הַטּוֹב הַמֻּחְלָט, הַטּוֹב הָאֱלֹהִי</b> – אוֹשֶׁר וְשִׂמְחָה אֲמִתִּיִּים יְכוֹלִים לְהַגִּיעַ רַק מִתּוֹךְ הַכָּרָה בַּטּוֹב הָאֱלוֹהִי שֶׁמְּנַהֵל אֶת הָעוֹלָם. מַדּוּעַ? <b>הֲרֵי אֶפְשָׁר לְאָדָם שֶׁיִּדְאַג, שֶׁמָּא יִהְיֶה סוֹבֵל יִסּוּרִים, בִּתְדִירִי תְּדִירִיּוּת, שֶׁמָּא יֵשׁ אֲחִיזָה כָּזֹאת בַּהֲוָיָה שֶׁאֵינוֹ יָכוֹל לְהִתְפָּרֵק מִמֶּנָּה עֲדֵי עַד, וְהִיא מְצַעֶרֶת לָנֶצַח</b> – אָדָם עַלּוּל לְהַגִּיעַ לִדְאָגָה שֶׁמָּא לְעוֹלָם יַצְלִיחַ לְהֵיחָלֵץ מִבְּעָיוֹתָיו, שֶׁמָּא יֵשׁ צִמְצוּם מַהוּתִי בַּמְּצִיאוּת שֶׁלֹּא נִתָּן לְהִשְׁתַּחְרֵר מִמֶּנּוּ; <b>בִּטָּחוֹן נֶגֶד דְּאָגָה זוֹ אִי אֶפְשָׁר כִּי אִם בַּטּוֹב הָאֱלֹהִי, בָּעוֹלָם הָאֱלֹהִי אֵין רָצוֹן וְתֹכֶן שֶׁהוּא מְשֻׁנֶּה מֵרָצוֹן וְתֹכֶן אַחֵר, אֶלָּא הַכֹּל פּוֹנֶה לְהַטּוֹב הַגָּמוּר, הַשָּׁלֵם בַּכֹּל</b> – הַדָּבָר הַיָּחִיד שֶׁיָּכוֹל לְהַחְזִיק אָדָם מוּל גִּישָׁה פֶּסִימִית זֹאת, הִיא הַהַכָּרָה שֶׁהָעוֹלָם בְּיִסוֹדוֹ מְנֻהָל בִּידֵי הַטּוֹב הָאֱלוֹהִי שֶׁמֵּכִיל אֶת הַכֹּל, וְלָכֵן אֵין בֶּאֱמֶת מַהוּת מַמָּשִׁית שֶׁל צִמְצוּם וּמוֹעָקָה. <b>וְכָל הוֹפָעָה שֶׁאָנוּ מִתְכַּוְּנִים לָהּ אֵינָהּ חֶלְקִית, כִּי אִם כְּלָלִית, אַף עַל פִּי שֶׁאָנוּ מְכַוְּנִים לְהִסְתַּכֵּל בְּהוֹפָעוֹת, שֶׁהֵן כָּל אַחַת גְּבוֹהָה מֵחֲבֶרְתָּהּ, כָּל אַחַת הִיא כּוֹלֶלֶת הַכֹּל</b> – וְכָל הַגִּלּוּיִים הַחֶלְקִיִּים בַּמְּצִיאוּת (שֶׁמַּעֲנִיקִים לָנוּ אֶת הָאִשְׁלָיָה שֶׁל מוֹעָקָה) אֵינָם בֶּאֱמֶת כִּי אִם גִּלּוּיִים – הַמֻּבְדָּלִים בְּמַדְרֵגוֹתֵיהֶם זֶה מִזֶּה – שֶׁל הָאֱלֹהוּת שֶׁאֵינָהּ מְצֻמְצֶמֶת בְּכְלוּם. כָּל הַבְּרִיּוֹת וְכָל הַכֹּחוֹת בַּמְּצִיאוּת קְשׁוּרִים בְּשֹׁרֶשׁ אֶחָד הַכּוֹלֵל כֹּל. <b>אֲבָל בַּמִּדָּה שֶׁל הַחַיִּים שֶׁאָמוּר בָּהֶם שֶׁאֵינָם אֱלֹהִיִּם. שָׁם אָנוּ יְכוֹלִים לִמְצֹא הוֹפָעוֹת חֶלְקִיּוֹת, וּמִמֵּילָא הֵם רְצוֹנוֹת וְהַשְׂכָּלוֹת שׁוֹנוֹת, וְנִפְרָדוֹת אֵלוּ מֵאֵלוּ</b> – לְעֻמַּת זֹאת, בְּמִדָּה וְלֹא נַאֲמִין בַּשֹּׁרֶשׁ הָאֱלוֹהִי שֶׁעוֹמֵד בְּיִסוֹד הַכֹּל, נַגִּיעַ בְּהֶכְרֵחַ לִתְפִיסָה שֶׁכָּל בְּרִיָּה בַּמְּצִיאוּת עוֹמֶדֶת בְּחֶלְקִיּוּתָהּ בִּפְנֵי עַצְמָהּ, וּמִמֵּילָא אֵינָהּ יְכוֹלָה לְהִשְׁתַּחְרֵר מִמַּגְבְּלוֹתֶיהָ. הַדְּבָרִים בָּאִים לִידֵי בִּיטּוּי בְּפָרָשַׁת בְּרֵאשִׁית שָׁם מְתֹאָרֶת הַבְּרִיאָה כְּאוֹרְגָּן אֶחָד שֶׁל "נָהָר הַיֹּצֵא מֵעֵדֶן", וְרַק מִתּוֹךְ הַמָּקוֹר הַמְּאַחֵד – "<b>וּמִשָּׁם יִפָּרֵד</b>" – מִתְפָּרֶטֶת הַמְּצִיאוּת לְאַרְבָּעָה רָאשִׁים נִפְרָדִים.
    





<b>הִנֵּנוּ מַכִּירִים טוֹב מֻוחְלָט, שֶׁמְּצִיאוּתוֹ הוּא הַטּוֹב הַגָּמוּר וְהָעֹנֶג הַנַּעֲלֶה, וְשִׁכְלוּל הַמְּצִיאוּת שֶׁלּוֹ וְהִתְרַחֲבוּתוֹ הֵם הֵם שְׁבִילֵי הַטּוֹב וְהָעֵדֶן הַנִּשְׂגָּב, וְרַע גָּמוּר וּמוּחְלָט הוּא הֶעְדֵּרוֹ שֶׁל הַטּוֹב הַמֻּוחְלָט, וּמִיעוּט רְחַבוּת הֲוִיָּתוֹ. וּלְעֻמַּת זֶה הִנֵּנוּ מַכִּירִים רַע גָּמוּר וּמוּחְלָט, שֶׁהַטּוֹב הַגָּמוּר הוּא הֶעְדֵּרוֹ וּשְׁלִילוּתוֹ, וּמִיעוּט הֲוִיָּתוֹ וְצִמְצוּמוֹ הוּא הַדֶּרֶךְ לִשְׁבִילֵי הַטּוֹב. הַפֶּסִימִיּוּת הִיא הִסְתַּכְּלוּת בְּעֹמֶק הָרַע, הַטּוֹב שֶׁבָּהּ הִיא הַנְּטִיָּה לְהֵעָדֵר, שֶׁהִיא גְּאֻלָּה מֵהַהֲוָיָה שֶׁל הָרַע, שֶׁהָרַע בְּעֹמֶק הַיֵּשׁ שֶׁלּוֹ כֹּל כָּךְ עוֹרֵג לוֹ. מֻובָן הַדָּבָר שֶׁעֲרִיגָה זוֹ מִתְגַּלָּה בַּצַּד הָעֶלְיוֹן שֶׁל הָרַע, בְּהַצַּד שֶׁהוּא כְּנוֹגֵעַ בִּגְבוּל הַטּוֹב, וּבָא הוּא לְאָשְׁרוֹ, לִשְׂמֹחַ בְּכִלְיוֹנוֹ, וּ"בַאֲבֹד רְשָׁעִים רִנָּה" (מִשְׁלֵי יא, י), גַּם לָרְשָׁעִים עַצְמָם, שֶׁחָדְלוּ רֹגֶז. הַצַּד הַתַּחְתּוֹן שֶׁל הָרַע לֹא בָּא לִידֵי שִׁכְלוּל וְהוּא יוֹתֵר רַע מֵהַצַּד הָעֶלְיוֹן, וְהוּא אֵינוֹ מַכִּיר עֲדַיִן בְּאָשְׁרוֹ שֶׁל כִּלְיוֹנוֹ, וְהוּא מִשְׁתּוֹקֵק אֶל הַיֵּשׁוּת וְהַהֲוָיָה. הַבּוּדִיסְמוּס יֵשׁ בּוֹ מִן הַטּוֹב שֶׁבָּרַע, שֶׁבִּטֵּא יָפֶה אֶת תְּשׁוּקַּת הַכִּלָּיוֹן, וְנִתְמַלֵּא הַרְבֵּה מֵרוּחַ זֶה עַד כְּדֵי הַדְרָכָה כְּלָלִית שֶׁל תַּרְבּוּת מְיֻחֶדֶת, הַמַּדְרִיכָה אֶת הַצַּד הַשָּׁפֵל שֶׁבָּרַע עַד צִדּוֹ הָעֶלְיוֹן, שֶׁהוּא תְּשׁוּקַּת כִּלְיוֹנוֹ, וְכִלְיוֹנוֹ הָעַצְמִי הַמַּטָּרָתִי. מֻובָן הַדָּבָר שֶׁהַנְּקֻדָּה הַיּוֹתֵר פְּנִימִית שֶׁל הַטּוֹב שֶׁבָּרַע מִצְטָרֶפֶת אֶל הַטּוֹב, וְנִשְׁאֲרָה אַחַר כָּךְ בַּהֲוָיָה נִצְחִית, אוֹתָהּ תְּשׁוּקַּת הַכִּלָּיוֹן שֶׁל הָרַע בִּתְחוּם הַטּוֹב חַיָּה וְקַיָּמֶת לְעוֹלָמִים בְּאֹשֶׁר אֵין קֵץ. שִׂמְחַת יְשָׁרִים הִיא בַּטּוֹב שֶׁבַּטּוֹב, הָעוֹלֶה מִכָּל רַע, הַשִּׂמְחָה בִּישׁוּתָהּ וּבְדַרְגַּת הָרֹחַב שֶׁל הֲוִיָּתָהּ, הַמִּתְעַצֶּמֶת בְּמָקוֹר הַטּוֹב, מְקוֹר הַיֵּשׁ וְהַחַיִּים, אוֹר חַי הָעוֹלָמִים, "הוּא שָׁח וִיהִי" (מִתּוֹךְ הַפִּיּוּט "אֶחָד הוּא אֱלֹהֵינוּ"). הַטּוֹב וְהָרַע הָאִידֵאָלִי שַׁיָּךְ הוּא אֶל הַמְּצִיאוּת בִּכְלָלָהּ, אִם תֵּעָרֵךְ הַמְּצִיאוּת לְטוֹבָה בִּכְלָלוּתָהּ, הֲרֵי הַדַּעַת נוֹחָה, וְגַם הַפְּרָטִים הַסּוֹבְלִים מִתְפַּיְּסִים בִּשְׁבִיל שֶׁהֵם נִמְצָאִים עַל כָּל פָּנִים בְּעוֹלָם שֶׁיְּסוֹדוֹ טוֹב. הַהַשָּׂגָה בַּטּוֹב הָאֱלֹהִי הִיא מֻוכְרַחַת לְבִיסּוּס הַהֲוָיָה. וְכַשֶׁנִּזְכָּרִים שֶׁכָּל הָעוֹלָמִים כֻּלָּם אֵינָם אֲפִילוּ כְּעֵרֶךְ שֶׁל אֵיזֶה נִיצוֹץ לִפְנֵי גַּלְגַּלֵּי אוּרִים עוֹלָמִיִּים, לְגַבֵּי אוֹר שְׁכִינַת אֵל, מוֹפִיעַ אָז אוֹר הַטּוֹב בַּנְּשָׁמָה, וּמְרִירוּת הַחַיִּים מִתְמַתֶּקֶת.הַנַּעֲלֶה</b> – הַמְּרוֹמָם;<b> הֲוִיָּתוֹ</b> – מְצִיאוּתוֹ;<b> עוֹרֵג</b> – שׁוֹאֵף;<b> בְּכִלְיוֹנוֹ</b> – בְּאָבְדָּנוֹ, בְּסוֹפוֹ;<b> רֹגֶז</b> – כַּעַס;<b> הַבּוּדִיסְמוּס</b> – הַתְּפִיסָה הַבּוּדְהִיסְטִית;<b> הַמַּטָּרָתִי</b> – שֶׁזֶּהוּ יִעוּדוֹ;<b> מִתְפַּיְּסִים</b> – מַשְׁלִימִים;<b> כְּעֵרֶךְ</b> – כְּקִמְצוּץ;<b> גַּלְגַּלֵּי אוּרִים עוֹלָמִיִּים</b>
– כוכבים. 
<b>הִנֵּנוּ מַכִּירִים טוֹב מֻחְלָט, שֶׁמְּצִיאוּתוֹ הוּא הַטּוֹב הַגָּמוּר וְהָעֹנֶג הַנַּעֲלֶה, וְשִׁכְלוּל הַמְּצִיאוּת שֶׁלּוֹ וְהִתְרַחֲבוּתוֹ הֵם הֵם שְׁבִילֵי הַטּוֹב וְהָעֶדֶן הַנִּשְׂגָּב, וְרַע גָּמוּר וּמוּחְלָט הוּא הֶעְדֵּרוֹ שֶׁל הַטּוֹב הַמֻּוחְלָט, וּמִעוּט רְחָבוֹת הֲוִיָּתוֹ</b> – מחד, אנו יכולים לזהות במציאות טוב מוחלט שמשכלל בדרכיו את המציאות, (וביחס אליו הרוע המוחלט שהוא למעשה העדר וצמצום המרחב של קיימות הטוב); <b>וּלְעֻמַּת זֶה הִנֵּנוּ מַכִּירִים רַע גָּמוּר וּמוּחְלָט, שֶׁהַטּוֹב הַגָּמוּר הוּא הֶעְדֵּרוֹ וּשְׁלִילוּתוֹ, וּמִעוּט הֲוִיָּתוֹ וְצִמְצוּמוֹ הוּא הַדֶּרֶךְ לִשְׁבִילֵי הַטּוֹב</b> – מאידך, ניתן לזהות רוע מוחלט (שקיום הטוב דוחה אותו וככל שהוא מתמעט כך מתפנה הדרך להופעת הטוב). <b>הַפֶּסִימִיּוּת הִיא הִסְתַּכְּלוּת בְּעֹמֶק הָרַע, הַטּוֹב שֶׁבָּהּ הִיא הַנְּטִיָּה לְהֵעָדֵר, שֶׁהִיא גְּאֻלָּה מֵהַהֲוִיָּה שֶׁל הָרַע, שֶׁהָרַע בְּעֹמֶק הַיֵּשׁ שֶׁלּוֹ כָּל כָּךְ עוֹרֵג לוֹ</b> – ההסתכלות השלילית על עצם החיים והמציאות נובעת מתוך התמקדות ברע. השקפה זו, הפוך על הפוך, מתמקדת בשלילה שבחיים דווקא מתוך הצורך העל-הכרתי להמעיט את מציאות הרע ולהשתחרר ממנו. יוצא שמכיוון שגם הרע מכוון אל הטוב, יש בעומק התודעה של הרוע האנושי והעולמי השתוקקות להתאבדות והתאפסות המציאות. <b>מוּבָן הַדָּבָר שֶׁעֲרִיגָה זוֹ מִתְגַּלֶּה בְּצַד הָעֶלְיוֹן שֶׁל הָרַע, בְּהַצַּד שֶׁהוּא כְּנוֹגֵעַ בִּגְבוּל הַטּוֹב, וּבָא הוּא לְאַשְּׁרוֹ, לִשְׂמֹחַ בְּכִלְיוֹנוֹ</b> – הדברים מגיעים כמובן באופן מורכב: השאיפה הפנימית של הרוע לאבד את עצמו למען הופעת הטוב היא רק בצדדים העליונים והעמוקים שלו, שעליהם אומר הפסוק ש<b>"בַּאֲבוֹד רְשָׁעִים רִנָּה"</b>, היינו ש<b>גַּם לָרְשָׁעִים עַצְמָם, שֶׁחָדְלוּ רֹגֶז</b> – עמוק בליבם גם הרשעים שמחים ("רינה") באובדנו של הרוע והכעס. אולם <b>הַצַּד הַתַּחְתּוֹן שֶׁל הָרַע לֹא בָּא לִידֵי שִׁכְלוּל וְהוּא יוֹתֵר רַע מֵהַצַּד הָעֶלְיוֹן, וְהוּא אֵינוֹ מַכִּיר עֲדַיִן בְּאִשְׁרוֹ שֶׁל כִּלְיוֹנוֹ, וְהוּא מִשְׁתּוֹקֵק אֶל הַיֵּשׁוּת וְהַהֲוִיָּה</b> – בצדדים הנמוכים והגלויים שלו, הרוע נלחם על קיומו בכל הכוח. <b>הַבּוּדִיסְמוּס יֵשׁ בּוֹ מִן הַטּוֹב שֶׁבָּרַע, שֶׁבִּטֵּא יָפֶה אֶת תְּשׁוּקַּת הַכִּלָּיוֹן, וְנִתְמַלֵּא הַרְבֵּה מֵרוּחַ זֶה עַד כְּדֵי הַדְרָכָה כְּלָלִית שֶׁל תַּרְבּוּת מְיֻחֶדֶת, הַמַּדְרִיכָה אֶת הַצַּד הַשָּׁפֵל שֶׁבָּרַע עַד צִדּוֹ הָעֶלְיוֹן, שֶׁהוּא תְּשׁוּקַּת כִּלְיוֹנוֹ, וְכִלְיוֹנוֹ הָעַצְמִי הַמַּטְרָתִי</b> – בתפיסה הבודהיסטית אכן קיימת הנקודה העליונה (והטובה) של הרוע, היינו שאיפת התעלות מתוך איפוס עצמי ("ניורוואנה"), שאיפה שייסדה בסופו של דבר תרבות שלמה שמטרתה להתעלות ממגבלות הסבל, הקושי והמצוקות של העולם הזה. תשוקת התעלות זו נובעת מתוך התחושה שחיי העולם הזה ספוגים ברוע ולכן יש לאפס אותם ולהגיע למרחב חיים מופשט. <b>מוּבָן הַדָּבָר שֶׁהַנְּקֻדָּה הַיּוֹתֵר פְּנִימִית שֶׁל הַטּוֹב שֶׁבָּרַע מִצְטָרֶפֶת אֶל הַטּוֹב, וְנִשְׁאֲרָה אַחַר כָּךְ בַּהֲוִיָּה נִצְחִית, אוֹתָהּ תְּשׁוּקַּת הַכִּלָּיוֹן שֶׁל הָרַע בִּתְחוּם הַטּוֹב חַיָּה וְקִיֶּמֶת לְעוֹלָמִים בְּאֹשֶׁר אֵין קֵץ</b> – אותה  שאיפת איבוד עצמי שנובעת מהסלידה משלטון הרוע בחיים נובעת ממקום טהור ומצטרפת אל שאיפת הנצח שבנשמת האדם. <b>שִׂמְחַת יְשָׁרִים הִיא בַּטּוֹב שֶׁבַּטּוֹב, הָעוֹלֶה מִכָּל רַע, הַשִּׂמְחָה בִּישׁוּתָהּ וּבְדַרְגַּת הָרֹחַב שֶׁל הֲוִיָּתָהּ, הַמִּתְעַצֶּמֶת בִּמְקוֹר הַטּוֹב, מְקוֹר הַיֵּשׁ וְהַחַיִּים, אוֹר חַי הָעוֹלָמִים</b> – שאיפת החיים של הצדיקים לא נובעת מתוך הרצון לאבד את המציאות המקולקלת אלא מתוך השתקעות בחיי הנצח, ביושר אין סופי שיבוא לידי ביטוי בחסד ובמידות טובות בעולם הזה; כדברי הפיוט: "<b>הוּא שָׂח וִיהִי</b>" – דיבורו ("שיחו") של ה', היינו הטוב המוחלט, הוא זה שיצר את ההוויה. <b>הַטּוֹב וְהָרַע הָאִידֵיאָלִי שַׁיָּךְ הוּא אֶל הַמְּצִיאוּת בִּכְלָלָהּ, אִם תֵּעָרֵךְ הַמְּצִיאוּת לְטוֹבָה בִּכְלָלוּתָהּ, הֲרֵי הַדַּעַת נוֹחָה, וְגַם הַפְּרָטִים הַסּוֹבְלִים מִתְפַּיְּסִים בִּשְׁבִיל שֶׁהֵם נִמְצָאִים עַל כָּל פָּנִים בְּעוֹלָם שֶׁיְּסוֹדוֹ טוֹב</b> – התבוננות זו, שהצד העליון והאידאלי של הרוע אף הוא חלק ממהות הטוב, מנחמת את אלו הסובלים בעולם שכן הם מבינים שהמהלך הכללי של העולם הוא טוב. <b>הַהַשָּׂגָה בַּטּוֹב הָאֱלֹהִי הִיא מֻוכְרַחַת לְבִיסּוּס הַהֲוִיָּה</b> – ההכרה בכך שהטוב הוא המניע המרכזי של המציאות מאפשרת את קיומה,<b> וְכִשְׁנִזְכָּרִים שֶׁכָּל הָעוֹלָמִים כֻּלָּם אֵינָם אֲפִילוּ כְּעֵרֶךְ שֶׁל אֵיזֶה נִיצוֹץ לִפְנֵי גַּלְגַּלֵּי אוּרִים עוֹלָמִיִּים, לְגַבֵּי אוֹר שְׁכִינַת אֵל, מוֹפִיעַ אָז אוֹר הַטּוֹב בַּנְּשָׁמָה, וּמְרִירוּת הַחַיִּים מִתְמַתֶּקֶת</b> – לולא האמונה בטוב האלוהי העומד מול הרע העולמי, תכלית העולם נראית מסופקת. אך כשמבינים שהיחס בין התופעות העולמיות לאינסוף האלוהי הוא גדול לאין ערוך מהיחס בין קמצוץ עפר לכוכבי הקוסמוס – התחושה המרירה משלטון הרע מתהפכת לנחמה ותקווה. 


<b>אַרְבַּע שְׁאִיפוֹת עוֹמְדוֹת בְּרוּחַ הָאָדָם, נִשְׁפָּעוֹת מֵרוּחַ הָעוֹלָם בְּמַחְלְקוֹתָיו. הָאַחַת, שְׁאִיפַת הָרַע הַגְּמוּרָה, חֵפֶץ הַשְׁלָטָתוֹ בְּכָל עֶרְכֵי הַחַיִּים וְהָעוֹלָם. מִזֶּה יָצְאָה הַתְּקוּפָה הָאֱלִילִית, וְהִיא פּוֹעֶלֶת בְּעֹמֶק זֻהֲמָתָהּ גַּם עַד כֹּה בְּכָל עֲנָפֶיהָ, שֶׁהֵם הֵם "שֹׂרֵי הַגֶּפֶן נָכְרִיָּה" (ירמיהו ב, כא), בְּכָל רִשְׁעָה, מַחֲלָה, סִכְלוּת, וְחֻרְבָּן, בֵּין הַגְּלוּיִם בְּנִוּוּלָם, בֵּין הַמְּכֻסִּים בְּמַעֲטֵה הַיֹּפִי הַחִיצוֹנִי, כָּבוֹד מְדֻמֶּה וּמִשְׁטַר מֶמְשֶׁלֶת תֵּבֵל. הַשְּׁאִיפָה הַשְּׁנִיָּה הִיא הַכָּרַת הָרַע בְּרִשְׁעָתוֹ, וּמִתּוֹךְ כָּךְ הַכְרָזַת הַיֵּאוּשׁ הַמֻּוחְלָט שֶׁל כָּל הַיֵּשׁ, וּשְׁאִיפַת הַהַצָּלָה בְּכִלָּיוֹן מֻוחְלָט, וְכוֹנְנִיּוֹת חַיִּים לְמַטָּרָה זוֹ. הַשְּׁאִיפָה הַשְּׁלִישִׁית הִיא יֵאוּשׁ לְמֶחֱצָה, כְּלוֹמַר, לְהִתְיָאֵשׁ מֵהָרִשְׁעָה בְּעַצְמָהּ, מֵהָרַע וּשְׁלִיטָתוֹ בְּעַצְמוֹ, לִמְסֹר בְּיָדוֹ אֶת הַחֹמֶר וְאֶת הָעוֹלָם הַחֶבְרָתִי, הַנִּגְרָר הַרְבֵּה אַחֲרֵי מַרְאֵה עֵינַיִם, וּלְהַצִּיל מִתּוֹךְ יֵאוּשׁ זֶה אֶת הַפְּנִימִיּוּת שֶׁל הַחַיִּים, שֶׁזֶּהוּ צַד הַטּוֹב שֶׁלָּהֶם. הַשְּׁאִיפָה הָרְבִיעִית הִיא הָעוֹמֶדֶת לְהַצִּיל אֶת הַכֹּל. מִבְּלִי לְהַשְׁאִיר גַּם צְרוֹר, "לַחֲשֹׁב מַחֲשָׁבוֹת לְבִלְתִּי יִדַּח מִמֶּנּוּ נִדָּח" (שמואל ב יד, יד), לְהַצִּיל אֶת הַגּוּף כְּמוֹ הַנְּשָׁמָה, אֶת חִיצוֹנִיּוּת הַהֲוִיָּה כְּמוֹ פְּנִימִיּוּתָהּ, אֶת הָרַע בְּעַצְמוֹ כְּמוֹ אֶת הַטּוֹב, וְלֹא עוֹד אֶלָּא לַהֲפֹךְ אֶת הָרַע לְטוֹב גָּמוּר, וּלְהַעֲלוֹת אֶת הָעוֹלָם וּמְלוֹאוֹ בְּכָל צְדָדָיו וְתַכְסִיסָיו, אֶת הָעוֹלָם הַיְּחִידִי בְּכָל עֲרָכָיו הַחָמְרִיִּים, וְאֶת הָעוֹלָם הַחֶבְרָתִי בְּכָל סְדָרָיו, לְהַעֲמִיד אֶת הַכֹּל עַל בְּסִיס הַטּוֹב. זֹאת הִיא שְׁאִיפַת יִשְׂרָאֵל. הַמְּבֻטֵּאת בְּמַעֲמַקֵּי תוֹרָה, בִּיסוֹד הָאֱמוּנָה, בַּהֲלִיכוֹת הַחַיִּים, בְּכָל מִלְחֲמוֹתָיו, הַמַּעֲשִׂיִּים וְהָרוּחָנִיִּים, בְּכָל תִּקְוֹתָיו, "לְמַרְבֵּה הַמִּשְׂרָה וּלְשָׁלוֹם אֵין קֵץ עַל כִּסֵּא דָוִד וְעַל מַמְלַכְתּוֹ, לְהָכִין אוֹתָהּ וְלִסְעָדָהּ בְּמִשְׁפָּט וּבִצְדָקָה, קִנְאַת ד' צְבָאוֹת תַּעֲשֶׂה זֹּאת" (ישעיהו ט, ו). וְקִנְאַת ד' הִיא רוּחַ הַחַיָּה בִּגְבוּרַת יִשְׂרָאֵל, שֶׁלֹּא לְהַנִּיחַ לָרִשְׁעָה הָאֱנוֹשִׁית וְלֹא לָרִשְׁעָה הָעוֹלָמִית אֲפִילוּ כִּמְלֹא נִימָא, "וְהָאֱלִילִים כָּלִיל יַחֲלֹף" (שם ב, יח), "וְנִשְׂגַּב ד' לְבַדּוֹ בַּיּוֹם הַהוּא" (שם שם, יא), "יִשְׂמְחוּ הַשָּׁמַיִם וְתָגֵל הָאָרֶץ וְיֹאמְרוּ בַגּוֹיִם ד' מָלָךְ" (תהילים צו, יא). וּמוּבָן הַדָּבָר, שֶׁבֵּין הַיֵּאוּשׁ הַגָּמוּר, שֶׁל הַבּוּדִיסְמוּס, וּבֵין הַיֵּאוּשׁ לְמֶחֱצָה, שֶׁל הַנּוֹצְרִיּוּת, הֵם מְשַׁמְּשִׁים בְּאֵיזֶה אֹפֶן אֶת הָרִשְׁעָה הָעוֹלָמִית, בִּרְצוֹתָהּ עַל כָּל פָּנִים לְהַמְשִׁיךְ אֵלֶיהָ כָּל אֲשֶׁר תּוּכַל, לְפָחוֹת לְהוֹדוֹת בְּמַמְשִׁיּוּתָהּ וְנִצְחוֹנָהּ, כְּשֶׁהִיא לְעַצְמָהּ, וּמִמֵּילָא הִיא מִתְבַּצֶּרֶת. וּבָא אוֹר יִשְׂרָאֵל לְהָסִיר אֶת כָּל חֹשֶׁךְ, וּלְהַעֲבִיר מִן הָאָרֶץ כָּל עָנָן מַקְדִּיר, "לְהָסִיר אֶת פְּנֵי הַלּוֹט עַל כָּל הָעַמִּים וְהַמַּסֵּכָה הַנְּסוּכָה עַל כָּל הַגּוֹיִם" (ישעיהו כה, ז). הָרִשְׁעָה עוֹמֶדֶת לְכִלָּיוֹן, הָרִשְׁעָה הַמְּיֻחֶדֶת הַפְּרָטִית הָאִישִׁית, וְהוּא הַדִּין מְקוֹרָהּ הָרִשְׁעָה הָעוֹלָמִית, כָּל יְסוֹד הָרַע, הָאָחוּז כָּל כָּךְ בְּשָׁרָשִׁים עֲנֵפִים וּמִתְרַחֲבִים, בַּיְּצִירָה הַגְּדוֹלָה. אוֹתָם הַמִּסְתַּכְּלִים, שֶׁטְּמוּנָה בְּעַצְמִיּוּתָם נְטִיָּה שֶׁל רִשְׁעָה עַצְמִית, רוֹאִים הֵם אֶת הַצִּבְיוֹן שֶׁל הָרִשְׁעָה הָעוֹלָמִית בְּצוּרָה שֶׁל שְׁלִיטָה כְּלָלִית, וְהַשְּׁקוּעִים הַרְבֵּה בְּמַעֲמַקֵּי הָרַע הֲרֵי הֵם מִתְמַכְּרִים אֵלֶיהָ, וְשְׂמֵחִים בִּמְצִיאוּתָהּ, חוֹזִים לָהּ גְּדֻלּוֹת וּמִתְעַלְּסִים בְּאֶרֶס נַאֲפֻפִּיָּה. עוֹלִים עֲלֵיהֶם אוֹתָם שֶׁכְּבָר עוֹמְדִים הֵם עַל סַף שֶׁל תְּנוּעָה לְצַד הַטּוֹב, אֲבָל אֵלָיו לֹא הִגִּיעוּ, מִשִּׁקּוּף הַדֵּעָה בִּדְבַר שְׁלִיטַת הָרִשְׁעָה לֹא נִשְׁתַּחְרְרוּ, אֲבָל הַחֵן וְהָאַהֲבָה אֵלֶיהָ רָפְתָה, וּמִתְאוֹנְנִים הֵם עַל הָעוֹלָם הָרַע וְעַל יְסוֹדוֹ, וְאֵין לָהֶם כֹּחַ שֶׁל זְרִיחַת תִּקְוָה לְהַבִּיט אֶל יְסוֹד הַטּוֹב הָעוֹלָמִי, אֶל מְקוֹר הַחַיִּים, שֶׁהַכֹּל עֲבָדָיו, וְכָל הַטּוֹב וְכָל הָרַע עוֹמֵד הֵכֵן לְמַטְּרַת הַשְׁלָמַת אִידֵאָלָיו, וּלְמַאֲמָרוֹ כִּסְּוּפָה יִרְדֹּפוּ. אֲבָל הַהִתְקַצְּפוּת עַל הָרִשְׁעָה בְּחֵרוּף וּבְגִידּוּף, מְרִירוּת הַנֶּפֶשׁ, וְהַצִּיּוּרִים הַחוֹדְרִים שֶׁל מְחָאָה, אַף עַל פִּי שֶׁהִיא בְּלֹא תּוֹצָאָה שֶׁל זֹהַר, הִיא כְּבָר הַתְחָלַת הֵיטֵבָה, שִׂנְאַת הָרַע כְּבָר מְקֻנֶּנֶת בָּהֶם. לְמַעְלָה מֵהֶם עוֹלִים חָפְשִׁי הַהַשְׁקָפָה, הָרוֹאִים בָּעוֹלָם מִצַּד אֶחָד אֶת הַצַּד הַשְּׁלִילִי, אֶת הָרִשְׁעָה וְהַכֶּסֶל שֶׁבּוֹ, וּמִצַּד שֵׁנִי אֶת אִי אֶפְשָׁרִיּוּת נִצְחִיּוּתוֹ, וְהֵם הַמְּחַכִּים לַאֲפִיסָה וְכִלָּיוֹן מֻוחְלָט מֵעִקַּר הַיְּסוֹד, הֵם כְּבָר שׁוֹאֲפִים לְכִלָּיוֹן הָרַע וּמַאֲמִינִים בּוֹ, אָמְנָם לֹא בָּא לְעֵינֵיהֶם בָּרָק הַטּוֹב. כָּל אֵלֶּה הֵנָּם רַק זְהֹרִירִים קְטַנִּים שֶׁל נְהִירוּ דַּקִּיק בְּתוֹךְ עֹמֶק הַחֲשֵׁכָה, שֶׁעַל כֻּלָּם מֵאִירָה וּמַזְהִירָה אֲבֻקַּת אוֹרוֹת עוֹלְמֵי עוֹלָמִים. זֹאת הִיא הֲצָצַת הַטּוֹב בְּשֹׁרֶשׁ שָׁרְשׁוֹ, הַיּוֹדַעַת כִּי "הָרְשָׁעָה כְּעָשָׁן תִּכְלֶה, וּמֶמְשֶׁלֶת זָדוֹן תַּעֲבֹר מִן הָאָרֶץ" (מתוך תפילת ימים נוראים), "וְנִשְׂגַּב ד' לְבַדּוֹ בַּיּוֹם הַהוּא" (ישעיהו ב, יא). "אוֹר זָרֻעַ לַצַּדִּיק וּלְיִשְׁרֵי לֵב שִׂמְחָה" (תהילים צז, יא).נִשְׁפָּעוֹת</b> – מושפעות;<b> בְּמַחְלְקוֹתָיו</b> – במחלוקת שבו;<b> סִכְלוּת</b> – טיפשות;<b> בְּנִוּוּלָם</b> – בעליבותם;<b> וְכוֹנְנִיּוֹת</b> – וייסוד;<b> צְרור</b> – פירור;<b> הַהֲוִיָּה</b> – המציאות;<b> כִּמְלֹא נִימָא</b> – כעובי השערה, בהקשר שלנו: כמות קטנטנה;<b> הַבּוּדִיסְמוּס</b> – הבודהיזם; <b>מִתְבַּצֶּרֶת</b> – מתחזקת, מתבססת;<b> מַקְדִּיר</b>
– מחשיך;<b> לִכְלָיוֹן</b> – לאבדון, להשמדה;<b> הַצִּבְיוֹן</b> – האופי;<b> וּמִתְעַלְּסִים</b> – ומזדווגים, ובהקשר שלנו: מתמכרים;<b> בְּאֶרֶס נַאֲפֻפְיָה</b> – ברעל של בגידותיה;<b> סַף</b> – קצה;<b> רָפְתָה</b> – נחלשה;<b> וּמִתְאוֹנְנִים</b> – ומתלוננים;<b> הָכֵן</b> – מוכן, מצפה;<b> כְּסוּפָה</b> – במהירות;<b> הַהִתְקַצְּפוּת</b> – הכעס;<b> מְקוֹנֶנֶת</b> – מפעפעת;<b> חָפְשִׁי הַהַשְׁקָפָה</b> – בעלי ההשקפה המשוחררת מדוגמטיות;<b> לְאֶפְסָה</b> – לחידלון;<b> נְהִירוּ דַּקִּיק</b> – אור קטנטן.
<b>אַרְבַּע שְׁאִיפוֹת עוֹמְדוֹת בְּרוּחַ הָאָדָם, נִשְׁפָּעוֹת מֵרוּחַ הָעוֹלָם בְּמַחְלְקוֹתָיו</b> – ניתן לחלק לארבע קבוצות מרכזיות את שאיפותיה של האנושות, קבוצות שהן פועל יוצא של החלוקה בין טוב לרע שמצויה בעולם: <b>הָאַחַת, שְׁאִיפַת הָרַע הַגְּמוּרָה, חֵפֶץ הַשְׁלָטָתוֹ בְּכָל עֶרְכֵי הַחַיִּים וְהָעוֹלָם</b> – הקבוצה הראשונה היא העצמת הרוע שבמציאות עד השתלטות מוחלטת שלו;<b> מִזֶּה יָצְאָה הַתְּקוּפָה הָאֱלִילִית, וְהִיא פּוֹעֶלֶת בְּעֹמֶק זֻהֲמָתָהּ גַּם עַד כֹּה בְּכָל עֲנָפֶיהָ, שֶׁהֵם הֵם "שׂוֹרֵי הַגֶּפֶן נָכְרִיָּה", בְּכָל רִשְׁעָה, מַחֲלָה, סִכְלוּת, וְחֻרְבָּן, בֵּין הַגְּלוּיִם בְּנִוּוּלָם, בֵּין הַמְּכֻסִּים בְּמַעֲטֵה הַיֹּפִי הַחִיצוֹנִי, כָּבוֹד מְדֻמֶּה וּמִשְׁטַר מֶמְשֶׁלֶת תֵּבֵל</b> –  התרבות האלילית פתחה באמצעים שונים פולחן המעורר בנפש האדם את הצדדים הפראיים – שהם מצד האמת אמורים להיות מוסרים מנפש האדם כזמורות גפן מקולקלות – צדדים כרשע, טיפשות ורצון להרס; בין אם הם גלויים בשפלותם ובין אם הם מתכסים בתרבות מתוחכמת. <b>הַשְּׁאִיפָה הַשְּׁנִיָּה הִיא הַכָּרַת הָרַע בְּרִשְׁעָתוֹ, וּמִתּוֹךְ כָּךְ הַכְרָזַת הַיֵּאוּשׁ הַמֻּחְלָט שֶׁל כָּל הַיֵּשׁ, וּשְׁאִיפַת הַהַצָּלָה בְּכִלָּיוֹן מֻחְלָט, וְכוֹנָנִיּוּת חַיִּים לְמַטָּרָה זוֹ</b> – הקבוצה השנייה (בודהיזם) היא אותו חלק באנושות שמזהה את הרוע בעולם ומתייאש לחלוטין מן הקיום – הן החומרי והן הרוחני – עד כדי יסוד תרבות שמעוניינת ל"התאיין" ולהתאפס מכל היש. <b>הַשְּׁאִיפָה הַשְּׁלִישִׁית הִיא יֵאוּשׁ לְמֶחֱצָה, כְּלוֹמַר, לְהִתְיָאֵשׁ מֵהָרִשְׁעָה בְּעַצְמָהּ, מֵהָרַע וּשְׁלִיטָתוֹ בְּעַצְמוֹ, לִמְסֹר בְּיָדוֹ אֶת הַחֹמֶר וְאֶת הָעוֹלָם הַחֶבְרָתִי, הַנִּגְרָר הַרְבֵּה אַחֲרֵי מַרְאֵה עֵינַיִם, וּלְהַצִּיל מִתּוֹךְ יֵאוּשׁ זֶה אֶת הַפְּנִימִיּוּת שֶׁל הַחַיִּים, שֶׁזֶּהוּ צַד הַטּוֹב שֶׁלָּהֶם</b> – הקבוצה השלישית (דת כדוגמת הנצרות) אף היא מיואשת מתיקון מלא של העולם, אולם היא מפרידה בין הממד החומרי שממנו יש לפרוש לדעתה, לבין הממד רוחני שאותו ניתן להציל; זוהי תרבות שמעודדת התנזרות מחיי העולם הזה והתמקדות בעולם הרוח. <b>הַשְּׁאִיפָה הָרְבִיעִית הִיא הָעוֹמֶדֶת לְהַצִּיל אֶת הַכֹּל. מִבְּלִי לְהַשְׁאִיר גַּם צְרוֹר, לַחֲשֹׁב מַחְשָׁבוֹת "לְבִלְתִּי יִדַּח מִמֶּנּוּ נִדָּח", לְהַצִּיל אֶת הַגּוּף כְּמוֹ הַנְּשָׁמָה, אֶת חִיצוֹנִיּוּת הַהֹוִיָּה כְּמוֹ פְּנִימִיּוּתָהּ, אֶת הָרַע בְּעַצְמוֹ כְּמוֹ אֶת הַטּוֹב</b> – הקבוצה הרביעית מעוניינת להשליט את הטוב על כל חלקי המציאות, בלא שום חלק שנותר מאחור; זוהי התרבות היהודית שמטפלת הן בגלוי והן בנסתר, הן בחומר והן ברוח; <b>וְלֹא עוֹד אֶלָּא לַהֲפֹךְ אֶת הָרַע לְטוֹב גָּמוּר, וּלְהַעֲלוֹת אֶת הָעוֹלָם וּמְלוֹאוֹ בְּכָל צְדָדָיו וְתַכְסִיסָיו, אֶת הָעוֹלָם הַיְּחִידִי בְּכָל עֲרָכָיו הַחָמְרִיִּים, וְאֶת הָעוֹלָם הַחֶבְרָתִי בְּכָל סְדָרָיו, לְהַעֲמִיד אֶת הַכֹּל עַל בָּסִיס הַטּוֹב</b> – יתרה מזאת, תפיסת עולם זו שואפת למצוא את הטוב הגנוז ברע בכל צדדיו השונים, הן ברמה הציבורית והן ברמה הפרטית, עד שלא יהיה פרט בחיים שלא יהיה מלא בערך חיובי. <b>זֹאת הִיא שְׁאִיפַת יִשְׂרָאֵל. הַמְּבֻטֵּאָה בְּמַעֲמַקֵּי תוֹרָה, בִּיסוֹד הָאֱמוּנָה, בַּהֲלִיכוֹת הַחַיִּים, בְּכָל מִלְחֲמוֹתָיו, הַמַּעֲשִׂיִּים וְהָרוּחָנִיִּים, בְּכָל תִּקְווֹתָיו</b> – תפיסת עולם זו מרוכזת בתרבותו של עם ישראל – בסתרי תורה, בבסיס האמונה היהודית, במצוות ובכל מאבקי העם היהודי – הפיסיים והרוחניים; עם ישראל לעולם לא נטש את שאיפתו העמוקה לתיקון העולם כולו; כדברי הפסוק: "<b>לְמַרְבֵּה הַמִּשְׂרָה וּלְשָׁלוֹם אֵין קֵץ עַל כִּסֵּא דָוִד וְעַל מַמְלַכְתּוֹ, לְהָכִין אֹתָהּ וּלְסַעֲדָהּ בְּמִשְׁפָּט וּבִצְדָקָה, קִנְאַת ד' צְבָאוֹת תַּעֲשֶׂה זֹּאת</b>" – מי שמרבה את שלטונו ("שררותו") של הקב"ה בעולם יזכה לשלום ולהרמוניה אינסופיים בעת שמלכות דוד תכוון את העולם לחיי צדק ומשפט, זוהי מטרתו הנחושה והטוטאלית ("קנאות") של ה';<b> וְקִנְאַת ד' הִיא רוּחַ הַחַיָּה בִּגְבוּרַת יִשְׂרָאֵל, שֶׁלֹּא לְהַנִּיחַ לְהָרִשְׁעָה הָאֱנוֹשִׁית וְלֹא לְהָרִשְׁעָה הָעוֹלָמִית אֲפִילוּ כִּמְלֹא נִימָא –</b> "קנאת ה'" מחוברת אל החזון של הקמת מלכות ישראל. לא מדובר בקנאה אנושית קטנונית אלא בתביעה אלוהית עמוקה לתיקון העולם באופן טוטאלי בלא להותיר ולו חלק קטנטנן; על חזון זה מנבא הנביא: "<b>וְהָאֱלִילִים כָּלִיל יַחֲלֹף, וְנִשְׂגַּב ד' לְבַדּוֹ בַּיּוֹם הַהוּא, יִשְׂמְחוּ הַשָּׁמַיִם וְתָגֵל הָאָרֶץ וְיֹאמְרוּ בַגּוֹיִם ד' מָלָךְ</b>
". <b>וּמוּבָן הַדָּבָר, שֶׁבֵּין הַיֵּאוּשׁ הַגָּמוּר, שֶׁל הַבּוּדִיסְמוּס, וּבֵין הַיֵּאוּשׁ לְמֶחֱצָה, שֶׁל הַנּוֹצְרִיּוּת, הֵם מְשַׁמְּשִׁים בְּאֵיזֶה אֹפֶן אֶת הָרִשְׁעָה הָעוֹלָמִית, בִּרְצוֹתָהּ עַל כָּל פָּנִים לְהַמְשִׁיךְ אֵלֶיהָ כָּל אֲשֶׁר תּוּכַל, לְפָחוֹת לְהוֹדוֹת בְּמַמָּשִׁיּוּתָהּ וְנִצְחוֹנָהּ, כְּשֶׁהִיא לְעַצְמָהּ, וּמִמֵּילָא הִיא מִתְבַּצֶּרֶת</b> – מובן מאליו שהן התפיסה הבודהיסטית המיואשת לחלוטין מן העולם, והן התפיסה הנוצרית שמיואשת "רק" מן הממד החומרי – גורמות באופן עקיף ללגיטימציה ולחיזוק לרוע; האנושות קולטת מהן שאין באמת אפשרות לנצח את הרוע. <b>וּבָא אוֹר יִשְׂרָאֵל לְהָסִיר אֶת כָּל חוֹשֶׁךְ, וּלְהַעֲבִיר מִן הָאָרֶץ כָּל עָנָן מַקְדִּיר</b> "<b>לְהָסִיר אֶת פְּנֵי הַלּוֹט עַל כָּל הָעַמִּים וְהַמַּסֵּכָה הַנְּסוּכָה עַל כָּל הַגּוֹיִם</b>", ואזי <b>הָרִשְׁעָה עוֹמֶדֶת לְכִלָּיוֹן, הָרִשְׁעָה הַמְּיֻחֶדֶת הַפְּרָטִית הָאִישִׁית, וְהוּא הַדִּין מְקוֹרָהּ הָרִשְׁעָה הָעוֹלָמִית, כָּל יְסוֹד הָרַע, הָאָחוּז כָּל כָּךְ בְּשָׁרָשִׁים עֲנֵפִים וּמִתְרַחֲבִים, בַּיְּצִירָה הַגְּדוֹלָה</b> – אמונת ישראל שואפת להסיר את הייאוש מהצלחתו של הרוע להשתלט על חיי האדם, שכן ניתן להסיר את הרוע שבמציאות בכלל ושבאדם בפרט. <b>אוֹתָם הַמִּסְתַּכְּלִים, שֶׁטְּמוּנָה בְּעַצְמִיּוּתָם נְטִיָּה שֶׁל רִשְׁעָה עַצְמִית, רוֹאִים הֵם אֶת הַצִּבְיוֹן שֶׁל הָרִשְׁעָה הָעוֹלָמִית בְּצוּרָה שֶׁל שְׁלִיטָה כְּלָלִית</b> – יש קשר בין מדיניות החיים לצורת ההסתכלות הפילוסופית: אדם שבקרבו שוכן רע שנדמה לו שאינו יכול לנצחו, גם יכריע שבעולם כולו קיים רוע שלא ניתן להכרעה;<b> וְהַשְּׁקוּעִים הַרְבֵּה בְּמַעֲמַקֵּי הָרַע הֲרֵי הֵם מִתְמַכְּרִים אֵלֶיהָ, וְשְׂמֵחִים בִּמְצִיאוּתָהּ, חוֹזִים לָהּ גְּדֻלּוֹת וּמִתְעַלְּסִים בְּאֶרֶס נַאֲפוּפְיָה</b> – אנשים מעין אלו מתדרדרים להשקיע את חייהם באנוכיות, גסות ויצריות, ומתמכרים אל סטיותיו של הרוע. <b>עוֹלִים עֲלֵיהֶם אוֹתָם שֶׁכְּבָר עוֹמְדִים הֵם עַל סַף שֶׁל תְּנוּעָה לְצַד הַטּוֹב, אֲבָל אֵלָיו לֹא הִגִּיעוּ, מִשִּׁקּוּף הַדֵּעָה בִּדְבַר שְׁלִיטַת הָרִשְׁעָה לֹא נִשְׁתַּחְרְרוּ, אֲבָל הַחֵן וְהָאַהֲבָה אֵלֶיהָ רָפְתָה, וּמִתְאוֹנְנִים הֵם עַל הָעוֹלָם הָרַע וְעַל יְסוֹדוֹ, וְאֵין לָהֶם כֹּחַ שֶׁל זְרִיחַת תִּקְוָה לְהַבִּיט אֶל יְסוֹד הַטּוֹב הָעוֹלָמִי, אֶל מְקוֹר הַחַיִּים, שֶׁהַכֹּל עֲבָדָיו, וְכָל הַטּוֹב וְכָל הָרַע עוֹמֵד הֵכֵן לְמַטְּרַת הַשְׁלָמַת אִידֵיאָלָיו, וּלְמַאֲמָרוֹ כְּסוּפָה יִרְדֹּפוּ</b> – אותם אנשים שמזהים את עוצמת הרע אך גם סולדים ממנו נמצאים במצב טוב יותר, אלא שהם מלאים מרירות ותסכול מתמיד, מכיוון שאינם מבינים שגם הרע הוא חלק מן התוכנית האלוהית, וממילא שאיפתם לטוב נחלשת ומרצם לתקן את העולם מתעייף. <b>אֲבָל הַהִתְקַצְּפוּת עַל הָרִשְׁעָה בְּחֵרוּף וּבְגִדּוּף, מְרִירוּת הַנֶּפֶשׁ, וְהַצִּיּוּרִים הַחוֹדְרִים שֶׁל מְחָאָה, אַף עַל פִּי שֶׁהִיא בְּלֹא תוֹצָאָה שֶׁל זֹהַר, הִיא כְּבָר הַתְחָלַת הֵטֵבָה, שִׂנְאַת הָרַע כְּבָר מְקֻנֶּנֶת בָּהֶם</b> – יחד עם זאת, המרירות וביטויי הייאוש מהרוע האנושי של קבוצה זו מבטאת התקדמות מסוימת בתרבות האנושית. <b>לְמַעְלָה מֵהֶם עוֹלִים חָפְשִׁי הַהַשְׁקָפָה, הָרוֹאִים בָּעוֹלָם מִצַּד אֶחָד אֶת הַצַּד הַשְּׁלִילִי, אֶת הָרִשְׁעָה וְהַכֶּסֶל שֶׁבּוֹ, וּמִצַּד שֵׁנִי אֶת אִי אֶפְשָׁרִיּוּת נִצְחִיּוּתוֹ, וְהֵם הַמְּחַכִּים לַאֲפִיסָה וְכִלָּיוֹן מֻחְלָט מֵעִיקַּר הַיְּסוֹד, הֵם כְּבָר שׁוֹאֲפִים לְכִלָּיוֹן הָרַע וּמַאֲמִינִים בּוֹ</b> – במדרגה עליונה יותר נמצאים בעלי ההשקפה המשוחררת מדוגמטיות: הם אמנם מכירים בעוצמת השפעתו של הרוע האנושי אך ודאיים בהכנעתו בעתיד, <b>אֻמְנָם לֹא בָּא לְעֵינֵיהֶם בֶּרֶק הַטּוֹב</b> – אולם לא מצליחים לזהות את התקדמות הטוב בהווה (ולכן מצויים גם הם בעצבות מסוימת). <b>כָּל אֵלֶּה הֶנָּם רַק זְהֹרִירִים קְטַנִּים שֶׁל נְהִירוּ דַּקִּיק בְּתוֹךְ עֹמֶק הַחֲשֵׁכָה, שֶׁעַל כֻּלָּם מְאִירָה וּמַזְהִירָה אֲבֻקַּת אוֹרוֹת עוֹלְמֵי עוֹלָמִים. זֹאת הִיא הַצָּצַת הַטּוֹב בְּשֹׁרֶשׁ שָׁרְשׁוֹ, הַיּוֹדַעַת כִּי</b> "<b>הָרִשְׁעָה כְּעָשָׁן תִּכְלֶה, וּמֶמְשֶׁלֶת זָדוֹן תַּעֲבֹר מִן הָאָרֶץ, וְנִשְׂגַּב ד' לְבַדּוֹ בַּיּוֹם הַהוּא</b>" – מעל כולם מצויה השקפתם של נביאי וחכמי ישראל, שכל הנ"ל הם רק אור זעיר לעומתם; גדולי ישראל זוכים כבר בהווה להתעלות אל העתיד. הם מכירים את הטוב האלוהי המקורי שכבר כעת ניכר רישומו במציאות; ועליהם נאמר "<b>אוֹר זָרוּעַ לַצַּדִּיק וּלְיִשְׁרֵי לֵב שִׂמְחָה</b>" – לצדיקים הרגילים יש אור זרוע שיתגלה רק בעתיד, אך לישרים בפועל צפויה שמחת השלמות כבר בהווה. 



<b>הָרַע הַגָּמוּר וְהַמֻּחְלָט, שֶׁאֵין בּוֹ שׁוּם נִיצוֹץ שֶׁל טוֹב, הוּא שָׂמֵחַ בְּכִלְיוֹנוֹ, וְאִבּוּדוֹ וַאֲפִיסָתוֹ, זוֹהִי שְׁלֵמוּת הִתְפַּתְּחוּתוֹ הַיּוֹתֵר גְּדוֹלָה.</b> ואנו צריכים להתרומם למדת חסד מקיפה כזאת, עד אשר נשאף להיטיב לכל, וגם עם הרע אנו חפצים להיטיב במה שנכלהו, "וכל הרשעה כולה כעשן תכלה" (מוסף תפילת מוסף יום הכיפורים). הצער נמצא רק לאותו הניצוץ מן הטוב, הקשור בחטיבה אחת עם הרע, והוא מצד הטוב שלו שואף לקיום, ומדמה בדעתו, שתנאי קיומו תלויים הם בקיום כל הסתעפות הרע, שהוא קשור בו, וכל זעזוע של כילוי של הרע מכאיב אותו. ואנו שואפים להפריד את הרע מן הטוב. אז ימלא העולם עונג, יתענג הטוב בקיומו, ההולך וגובר "כצאת השמש בגבורתו" (שופטים ה, לא), ויתענג הרע בכליונו, ההולך ומתגבר גם הוא לפי רבות הטוב. "נר רשעים ידעך, ואור צדיקים ישמח" (משלי יג, ט). הצביונות הרעים שבעולם מוכרחים הם להמחק. ישארו בתור גולמים של מציאות, וצורות חדשות יהיו מוטבעות עליהם. וכל המערכות העולמיות הולכות לסייע את המחיקה, כדי להכשיר את היצירה החדשה. הרז הפלוסופי המיסטי של הרמב"ם, בפירוש המשנה שלהי ברכות (פרק ט), "עת לעשות לד' הפרו תורתך" (תהילים קיט, קכו), המתאים לסגירת דרכי התשובה לרשעים מוחלטים, כדי שיאבדו בעונם, ולהדרש "אשר חלק ד' אלהיך אותם לכל העמים" (דברים ד, יט) "שהחליקם בדברים כדי לטורדן מן העולם" (עבודה זרה נה, א), הכל הולך לקראת מחשבת עולמים זו, "באבוד רשעים רנה" (משלי יא, י) כשנגמר סיפוקם ונתמלאה סאתם, אז הגיע עת להמחיקה שתעשה, הצורה העכורה מתבטלת, ומהחומר המהותי נבנה יצירה חדשה משוכללת. החטא הוא מאבד ומטשטש, מחליש והורס, ובעומק הרשעה מתמלא המובן של "שכר עבירה עבירה" (אבות ד, ב). ומכל מקום הבחירה נתונה עד לגמירה, כל זמן שזיק חיים בוער אפשר על ידי גבורת רצון לשכלל מזיק קטן את הצורה היותר מתוקנת, מבלי צורך של איבוד. אמנם יש שהזיק האחרון מהחיים הרוחניים המהותיים כבר אבד, ומה שחי אינו כי אם אותו הציור המכוער, שספג לתוכו את כל התמצית, הנשאר מזיק החיים המתוקנים, ושעבדו אליו, אז אובדת הבחירה, ומורד הכליון בא, שלטובת התקדמות השכלול שלאחר הכליון באה החלקת הדברים, "כדי לטורדן מן העולם" (עבודה זרה נה, א).בכליונו – בהשמדתו;<b> שֶׁנְּכַלֵּהוּ</b> – שנשמיד אותו;<b> בַּחֲטִיבָה</b> – ביחידה;<b> וּמְדַמֶּה</b> – ומדמיין;<b> הִסְתַּעֲפוּת</b> – התפרטות;<b> כִּלּוּי</b> – אובדן;<b> רִבּוּי</b> – התרבות;<b> הַצִּבְיוֹנוֹת</b> – הסגנונות, ובהקשר שלנו: הזהויות;<b> גֹּלָמִים</b> – יסודות לא מפותחים;<b> הָרָז</b> – הסוד;<b> שִׁלְהֵי</b> – סוף;<b> סְאָתָם</b>
– מידתם; <b>הָעֲכוּרָה</b> – המלוכלכת; <b>לִגְמִירָה</b> – לסיום; <b>שְׁזִיק</b> – ניצוץ; <b>וּמוֹרָד</b> – והדרדרות.
<b>הָרַע הַגָּמוּר וְהַמֻּחְלָט, שֶׁאֵין בּוֹ שׁוּם נִיצוֹץ שֶׁל טוֹב, הוּא שָׂמֵחַ בְּכִלְיוֹנוֹ, וְאִבּוּדוֹ וַאֲפִיסָתוֹ, זוֹהִי שְׁלֵמוּת הִתְפַּתְּחוּתוֹ הַיּוֹתֵר גְּדוֹלָה</b> – מצד האמת, הרוע המוחלט שמח באובדנו שלו, כי זהו למעשה השלב הסופי של התפתחותו ותכליתו; <b>וְאָנוּ צְרִיכִים לְהִתְרוֹמֵם לְמִדַּת חֶסֶד מַקִּיפָה כָּזֹאת, עַד אֲשֶׁר נִשְׁאַף לְהֵיטִיב לַכֹּל, וְגַם עִם הָרַע אָנוּ חֲפֵצִים לְהֵיטִיב בַּמֶּה שֶׁנְּכַלֵּהוּ</b> – הרצון להשמדת הרוע זהו החסד המקיף והגדול ביותר שניתן לעשות למען העולם, כדברי התפילה "<b>וְכָל הָרִשְׁעָה כֻּלָּהּ כֶּעָשָׁן תִּכְלֶה</b>". <b>הַצַּעַר נִמְצָא רַק לְאוֹתוֹ הַנִּיצוֹץ מִן הַטּוֹב, הַקָּשׁוּר בַּחֲטִיבָה אַחַת עִם הָרַע, וְהוּא מִצַּד הַטּוֹב שֶׁלּוֹ שׁוֹאֵף לְקִיּוּם, וּמְדַמֶּה בְּדַעְתּוֹ, שֶׁתְּנָאֵי קִיּוּמוֹ תְּלוּיִים הֵם בְּקִיּוּם כָּל הִסְתַּעֲפוּת הָרַע, שֶׁהוּא קָשׁוּר בּוֹ, וְכָל זַעֲזוּעַ שֶׁל כִּלּוּי שֶׁל הָרַע מַכְאִיב אוֹתוֹ</b> – הסיבה עבורה קיימת גם ברשעים שאיפת קיום וחשש מאובדן היא מפני הנקודות הטובות שקיימות בחייהם (שנדמה להם שהנקודות הללו אינן יכולות להתנתק ממעטפת הרשע שעוטפת אותן ובאובדנה גם הן יעלמו). <b>וְאָנוּ שׁוֹאֲפִים לְהַפְרִיד אֶת הָרַע מִן הַטּוֹב. אָז יִמָּלֵא הָעוֹלָם עֹנֶג, יִתְעַנֵּג הַטּוֹב בְּקִיּוּמוֹ, הַהוֹלֵךְ וְגוֹבֵר "כְּצֵאת הַשֶּׁמֶשׁ בִּגְבוּרָתוֹ", וְיִתְעַנֵּג הָרַע בְּכִלְיוֹנוֹ, הַהוֹלֵךְ וּמִתְגַּבֵּר גַּם הוּא לְפִי רֹב הַטּוֹב</b> – הדרך של עם ישראל לתקן את העולם היא בבירור והפרדה של נקודות הטוב ממעטפת הרשע, ואזי הטוב מתגבר בעוצמה ובגבורה, והרשעה מתכלה מאיליה; כדברי הפסוק: "<b>נֵר רְשָׁעִים יִדְעָךְ", וְ"אוֹר צַדִּיקִים יִשְׂמַח"</b>. <b>הַצִּבְיוֹנוֹת הָרָעִים שֶׁבָּעוֹלָם מֻוכְרָחִים הֵם לְהִמָּחֵק. יִשָּׁאֲרוּ בְּתוֹר גּוֹלְמִים שֶׁל מְצִיאוּת, וְצוּרוֹת חֲדָשׁוֹת יִהְיוּ מוּטְבָּעוֹת עֲלֵיהֶם</b> – המהלך הא-לוהי יוביל את המציאות למחיקת הזהות (צביון) השלילית, שתישאר רק כיסוד גולמי שעל גביה תופיע צורה חדשה של טוב; <b>וְכָל הַמַּעֲרָכוֹת הָעוֹלָמִיּוֹת הוֹלְכוֹת לְסַיֵּעַ אֶת הַמְּחִיקָה, כְּדֵי לְהַכְשִׁיר אֶת הַיְצִירָה הַחֲדָשָׁה</b> – כל המאבק התרבותי בעולם הולך ומוביל למהלך א-לוהי זה. ישנם מספר מאמרי חז"ל שמורים על הנהגה אלוהית שמתייחסת בחיוב להתדרדרות הרשעים עד לכיליונם המוחלט מבלי שיוכלו להימלט מגורלם: <b>הָרָז הַפִּילוֹסוֹפִי הַמִּיסְטִי שֶׁל הָרַמְבַּ"ם, בְּפֵירוּשׁ הַמִּשְׁנָה שְׁלָהֵי בְּרָכוֹת, "עֵת לַעֲשׂוֹת לַד' הֵפֵרוּ תּוֹרָתֶךָ", הַמַּתְאִים לִסְגִירַת דַּרְכֵי הַתְּשׁוּבָה לִרְשָׁעִים מוּחְלָטִים, כְּדֵי שֶׁיֹּאבְדוּ בְּעֲוֹנָם</b> – הרמב"ם בפירושו למשנה מבאר ביאור עמוק ("רז פילוסופי") שכשיגיע זמן להיפרע מהרשעים ("עת לעשות לה'") ההנהגה האלוהית תזמן סיבות ואמצעים לרשעים לחטוא לגמרי ("הפרו תורתך"); <b>וְלִדְרֹשׁ "אֲשֶׁר חָלַק ד' אֱלֹהֶיךָ אוֹתָם לְכָל הָעַמִּים" "שֶׁהֶחֱלִיקָם בִּדְבָרִים כְּדֵי לְטוֹרְדָן מִן הָעוֹלָם"</b> – במסכת עבודה זרה דרשו חז"ל שריבונו של עולם אפשר מקום ("חלק") להסתאבות האלילית של התרבויות הקדומות על מנת שיעברו מהעולם; ו<b>הַכֹּל הוֹלֵךְ לִקְרַאת מַחְשֶׁבֶת עוֹלָמִים זוֹ</b>, כדברי הפסוק <b>"בַּאֲבֹד רְשָׁעִים רִנָּה"</b>, היינו <b>כְּשֶׁנִּגְמַר סִיפּוּקָם וְנִתְמַלְּאָה סָאתָם, אָז הִגִּיעַ עֵת לְהַמְחִיקָה שֶׁתַּעֲשֶׂה, הַצּוּרָה הָעֲכוּרָה מִתְבַּטֶּלֶת, וּמֵהַחֹמֶר הַמַּהוּתִי נִבְנֶה יְצִירָה חֲדָשָׁה מְשֻׁכְלֶלֶת</b> – יש מהלך אלוהי המעודד את ההסתאבות של התרבויות הספוגות ברשע להגיע מיצוי מוחלט ("שיתמלא סאתם") כדי לסלק את הטומאה מהעולם ובמקומה להנחיל תרבות עליונה יותר. כיצד תהליך זה מתרחש? <b>הַחֵטְא הוּא מְאַבֵּד וּמְטַשְׁטֵשׁ, מַחֲלִישׁ וְהוֹרֵס, וּבְעֹמֶק הָרִשְׁעָה מִתְמַלֵּא הַמֻּבְן שֶׁל "שְׂכַר עֲבֵירָה עֲבֵירָה"</b> – ההתדרדרות המוסרית בעצמה יוצרת את כיליונו של הרשע. היא מחלישה את מוטיבציית הקיום והחיים. זהו המובן של מאמר חז"ל: ש"שכר עבירה – עבירה" – על ידי קיום העבירה ישנה הסתאבות והתעמקות בעבירה נוספת עד להסתאבות מוחלטת. <b>וּמִכָּל מָקוֹם הַבְּחִירָה נְתוּנָה עַד לִגְמִירָה, כָּל זְמַן שֶׁזִּיק חַיִּים בּוֹעֵר אֶפְשָׁר עַל יְדֵי גְּבוּרַת רָצוֹן לְשַׁכְלֵל מִזִּיק קָטָן אֶת הַצּוּרָה הַיּוֹתֵר מְתוּקֶנֶת, מִבְּלִי צֹרֶךְ שֶׁל אִבּוּד</b> – כל עוד האדם או התרבות לא הסתאבו כליל ונותר בהם ניצוץ חיובי וערכי הרי שניתן עדיין להשתחרר מלפיתת החטא ולהתמלא בטוב. <b>אֲמָנָם יֵשׁ שֶׁהַזִּיק הָאַחֲרוֹן מֵהַחַיִּים הָרוּחָנִיִּים הַמַּהוּתִיִּים כְּבָר אָבַד, וּמַה שֶׁחַי אֵינוֹ כִּי אִם אוֹתוֹ הַצִּיּוּר הַמְּכֹעָר, שֶׁסָּפַג לְתוֹכוֹ אֶת כָּל הַתַּמְצִית, הַנִּשְׁאָר מִזִּיק הַחַיִּים הַמְּתוּקָנִים, וְשֶׁשִּׁעְבְּדוּ אֵלָיו, אָז אֹבֶדֶת הַבְּחִירָה, וּמוֹרֵד הַכִּלָּיוֹן בָּא, שֶׁלְּטוֹבַת הִתְקַדְּמוּת הַשִּׁכְלוּל שֶׁלְּאַחַר הַכִּלָּיוֹן בָּאָה הַחֲלָקַת הַדְּבָרִים, כְּדֵי לְטוֹרְדָן מִן הָעוֹלָם</b> – לפעמים המצב של הרשע כה מתדרדר עד שמגיע להשתקעות גמורה בעומק האנוכיות שסופחת אליה גם את נקודות הטוב. במצב זה, ההתדרדרות האובדנית היא בלתי נמנעת, והתהליך האלוהי מקדם את המציאות התרבותית, על חורבות התרבות הקודמת, למשוכללת יותר.

<b>שָׁלֹשׁ מַדְרֵגוֹת הֵן, שֶׁהַהַשְׁלָמָה הַפְּרָטִית וְהַכְּלָלִית לְיִשְׂרָאֵל מְחֻיֶּבֶת לִהְיוֹת מְבֻסֶּסֶת עֲלֵיהֶן, הַשִּׁיבָה אֶל הַטֶּבַע, אֶל הַמּוּסָר הָאֱנוֹשִׁי, אֶל יְסוֹד הָאֻמָּה. וְהַקְּדֻשָּׁה הָעֶלְיוֹנָה חָלָה דַּוְקָא עַל גַּבֵּי שְׁלָשְׁתָּן. הָעֲבוֹדָה הָאֱלֹהִית הַיּוֹתֵר עֶלְיוֹנָה הִיא אוֹתָהּ שֶׁהִיא מְקוּשֶׁרֶת יָשָׁר אֶל הַטֶּבַע. נִתְחַלְּלָה קְדֻשָּׁה עֶלְיוֹנָה זוֹ עַל יְדֵי זֻהֲמַת הָאָדָם, שֶׁהִשְׁחִיתָה אֶת פֻּלְחַן הַטֶּבַע, בַּעֲשׂוֹתָהּ אוֹתָהּ לְמִפְלֶצֶת אֱלִילִית, בִּמְקוֹם שֶׁהוּא צָרִיךְ לִהְיוֹת בָּסִיס אֵיתָן לְהָאִידִיאַלִיּוּת הָעֶלְיוֹנָה. "זִיהֲרָא עִילָאָה דְּאָדָם הָרִאשׁוֹן" (זֹהַר בְּרֵאשִׁית) הִיא כּוֹלֶלֶת מִדָּה עֶלְיוֹנָה זוֹ הָעוֹלָה עַד לְמַעְלָה "מֵהָאַסְפַּקְלַרְיָא הַמְּאִירָה" (סוֹטָה ל, ב) שֶׁל נְבוּאַת מֹשֶׁה רַבֵּנוּ. לְעָבְדָהּ וּלְשָׁמְרָהּ בְּגַן עֵדֶן, זֶהוּ זִיו הַחַיִּים הָעֶלְיוֹן, לֶאֱכֹל מֵעֵץ הַחַיִּים, וְלֹא לָדַעַת כְּלָל מִשּׁוּם רַע, מִפְּנֵי שֶׁאִי אֶפְשָׁר כְּלָל שֶׁיִּהְיֶה בָּעוֹלָם הַחָמְרִי וְהָרוּחָנִי, הַשָּׁלֵם כָּל כָּךְ, מַעֲשֵׂי יְדֵי יוֹצֵר כֹּל, שׁוּם דָּבָר רַע, רַק הַכֹּל בְּעִתּוֹ וּבִזְמַנּוֹ הוּא אַךְ טוֹב, וְ"הָאֱלֹהִים עָשָׂה אֶת הָאָדָם יָשָׁר" (קֹהֶלֶת, ז, כט). הָעֵסֶק בְּפֶרֶק שִׁירָה הוּא הַיְּסוֹד שֶׁל הַתְּשׁוּבָה אֶל הַטֶּבַע. זֹאת הִיא הַתְּשׁוּבָה הַתַּחְתּוֹנָה שֶׁהִיא הָעֶלְיוֹנָה, הָעוֹלָה לְמַעְלָה מִכָּל קִנְאַת עַם, רַק מְרוֹמֶמֶת אֶת צִדְקָם בְּתוֹר הָאָח הַנַּעֲלֶה, לְכָל אֶחָיו יְצוּרֵי שַׁדַּי, הַיּוֹדְעִים כֻּלָּם אֶת קוֹנָם וּמִתְעַנְּגִים בַּהֲדַר פָּעֳלוֹ. הַכֹּל לִמְרוֹמֵי הַקֹּדֶשׁ הוּא מִתְעַלֶּה. בָּזֶה קוֹנֶה הוּא אֶת עֲרֻבָּתוֹ שֶׁלֹּא יִשְׁפַּל וְיֵרֵד מַטָּה מַטָּה, שֶׁלֹּא יֵהָפֵךְ לִכְלִי מָוֶת מְחַבֵּל אֶת עַצְמוֹ וְאֶת אֲחֵרִים. מֻוכְרָח הוּא שֵׁם ד', וְאוֹר תּוֹרָתוֹ אֲשֶׁר לָאָרֶץ נִתְּנָה, לָלֶכֶת עִם הָאָדָם בְּכָל מוֹרְדוֹתָיו, לְמַעַן לֹא יִפֹּל בְּשׁוּחָה עֲמֻקָּה, אֲשֶׁר כְּבָר נוֹקַשׁ בָּהּ מִימֵי קֶדֶם. "וְגַם אַתְּ בְּדַם בְּרִיתֵךְ שִׁלַּחְתִּי אֲסִירַיִךְ מִבּוֹר אֵין מַיִם בּוֹ" (זְכַרְיָה ט, יא).נתחללה</b> – נהרסה; <b>אֵיתָן</b> – חזק; <b>זִיו</b> – אור; <b>קִנְאַת עַם</b> – קנאות לאומית; <b>עֲרֻבָּתוֹ</b>
– בטחונו;<b> מוֹרְדוֹתָיו </b>– ירידותיו, כשלונותיו;<b> בַּשּׁוּחָה </b>– בבור, במכשול;<b> נוֹקֵשׁ </b>– נכשל. 
<b>שָׁלֹשׁ מַדְרֵגוֹת הֵן, שֶׁהַהַשְׁלָמָה הַפְּרָטִית וְהַכְּלָלִית לְיִשְׂרָאֵל מְחֻיֶּבֶת לִהְיוֹת מְבֻסֶּסֶת עֲלֵיהֶן, הַשִּׁיבָה אֶל הַטֶּבַע, אֶל הַמּוּסָר הָאֱנוֹשִׁי, אֶל יְסוֹד הָאֻמָּה </b>– ישנן שלש קומות שגורמות לאדם להתחבר עם א-לוהים: הטבעיות הבסיסית; המוסר האנושי; והלאומיות האנושית; <b>וְהַקְּדֻשָּׁה הָעֶלְיוֹנָה חָלָה דַּוְקָא עַל גַּבֵּי שְׁלָשְׁתָּן </b>– ורק אחרי שהקומות הללו בנויות היטב מגיע האדם למדרגת הקדושה. מדוע חשוב החיבור אל הטבע? כי <b>הָעֲבוֹדָה הָאֱלֹהִית הַיּוֹתֵר עֶלְיוֹנָה הִיא אוֹתָהּ שֶׁהִיא מְקֻשֶּׁרֶת יָשָׁר אֶל הַטֶּבַע </b>– החיבור לזרימה הטבעית של החיים מאפשר שיבה למקור האלוהי שיצר את העולם, עוד לפני שבני אדם קלקלו אותו.<b> נִתְחַלְּלָה קְדֻשָּׁה עֶלְיוֹנָה זוֹ עַל יְדֵי זֻהֲמַת הָאָדָם, שֶׁהִשְׁחִיתָה אֶת פֻּלְחַן הַטֶּבַע, בְּעָשׂוֹתָהּ אוֹתָהּ לְמִפְלֶצֶת אֱלִילִית, בְּמָקוֹם שֶׁהוּא צָרִיךְ לִהְיוֹת בָּסִיס אֵיתָן לְהָאִידֵיאַלִיּוּת הָעֶלְיוֹנָה </b>– הפולחן האלילי לקח את כוחות הטבע והעצים את הגסות שבהם; במקום שישמשו כבסיס להתפתחות רוחנית, שימשו הם להתמכרות ליצרים הפראיים והגסים ביותר. בתורת הסוד מדובר על "<b>זִיהֲרָא עִילָּאָה דְּאָדָם הָרִאשׁוֹן" </b>– אורה העליון של מדרגת אדם הראשון (שמבטא את  האנושות במצבה האידיאלי), שמדרגה זו<b> כּוֹלֶלֶת מִדָּה עֶלְיוֹנָה זוֹ הָעוֹלָה עַד לְמַעְלָה מֵ"הָאַסְפַּקְלַרְיָא הַמְּאִירָה" שֶׁל נְבוּאַת מֹשֶׁה רַבֵּנוּ </b>– מדרגת אדם הראשון, שהיא למעלה אפילו ממדרגת נבואתו הבהירה של משה (שלמרות טהרתה יש בה התרחקות מסוימת מעולם הטבע) – מבשרת את השלמות וההרמוניה שבין הטבע לאלהים. כדברי הפסוק שאדם הושם "<b>לְעָבְדָהּ וּלְשָׁמְרָהּ</b>" את האדמה<b> בְּגַן עֵדֶן</b>, היינו<b> זֶהוּ זִיו הַחַיִּים הָעֶלְיוֹן </b>– בציווי לאדם הראשון "לעבדה ולשומרה" הצטווה בהוצאת כוחות הטבעיים אל הפועל, פעולה שתביא למדרגה עליונה; וזהו הציווי  <b>לֶאֱכֹל מֵעֵץ הַחַיִּים, וְלֹא לָדַעַת כְּלָל מִשּׁוּם רָע, מִפְּנֵי שֶׁאִי אֶפְשָׁר כְּלָל שֶׁיִּהְיֶה בָעוֹלָם הַחָמְרִי וְהָרוּחָנִי, הֶשָּׁלֵם כָּל כָּךְ, מַעֲשֵׂי יְדֵי יוֹצֵר כֹּל, שׁוּם דָּבָר רַע, רַק הַכֹּל בְּעִתּוֹ וּבִזְמַנּוֹ הוּא אַךְ טוֹב </b>– הציווי לאכול רק מ"עץ החיים" משמעו להתדבק בטבעיות החיים המקורית של העולם החומרי והרוחני, שהוא כאמור פועלו המקורי של א-לוהים שכולו טוב,<b> וְ"הָאֱלֹהִים עָשָׂה אֶת הָאָדָם יָשָׁר" </b>– והאדם היה אמור להמשיך זאת בישרות טבעית (האכילה מ"עץ הדעת" היא ההתדרדרות לניהול החיים מתוך התחכמות וניתוק מההרמוניה הפשוטה של החיים). <b>הָעֵסֶק בְּפֶרֶק שִׁירָה הוּא הַיְּסוֹד שֶׁל הַתְּשׁוּבָה אֶל הַטֶּבַע </b>– אחד מהפרקים המופלאים שמסרו לנו חז"ל על מנת שנתרומם מעט אל החזון העתידי הוא "פרק שירה" (אוסף פסוקים שמתארים את היופי שבבריאה);<b> זֹאת הִיא הַתְּשׁוּבָה הַתַּחְתּוֹנָה שֶׁהִיא הָעֶלְיוֹנָה, הָעוֹלָה לְמַעְלָה מִכָּל קִנְאַת עַם, רַק מְרוֹמֶמֶת אֶת צִדָּם בְּתוֹר הָאָח הַנֶּעֱלֶה, לְכָל אֶחָיו יְצוּרֵי שַׁדַּי, הַיּוֹדְעִים כֻּלָּם אֶת קוֹנָם וּמִתְעַנְּגִים בַּהֲדַר פָּעֳלוֹ. הַכֹּל לִמְרוֹמֵי הַקֹּדֶשׁ הוּא מִתְעַלֶּה </b>– בפסוקי פרק זה מבארים חז"ל את מהותה המיוחדת של כל בריאה ובריאה במציאות, ובזאת אנו מתרוממים מכל קנאות לאומית-אנושית בשום יצור, גם לא בבעלי חיים; אלא מבינים שתפקידנו לרומם את הכוחות הטבעיים ולא להילחם בהם. <b>בָּזֶה קוֹנֶה הוּא אֶת עֵרֻבָּתוֹ שֶׁלֹּא יִשְׁפַּל וְיֵרֵד מַטָּה מַטָּה, שֶׁלֹּא יֵהָפֵךְ לִכְלִי מָוֶת מְחַבֵּל אֶת עַצְמוֹ וְאֶת אֲחֵרִים </b>– בעת בה מבין אדם את תפקידו בעולם הטבע הוא קונה את בטחונו שלא ימשך לצדדים הגסים של החיים אלא ירומם אותם לתפקידם הנעלה. לצורך כך <b>מֻכְרָח הוּא שֵׁם ד', וְאוֹר תּוֹרָתוֹ אֲשֶׁר לָאָרֶץ נִתְּנָה, לָלֶכֶת עִם הָאָדָם בְּכָל מוֹרְדוֹתָיו, לְמַעַן לֹא יִפֹּל בְּשׁוּחָה עֲמֻקָּה, אֲשֶׁר כְּבָר נוֹקַשׁ בָּהּ מִימֵי קֶדֶם </b>– לימוד התורה הוא זה שמציל אותנו ליפול לגסות בטבע (כפי שהיה בעבר בחטא דור המבול ודומיו); <b>"וְגַם אַתְּ בְּדַם בְּרִיתֵךְ שִׁלַּחְתִּי אֲסִירַיִךְ מִבּוֹר אֵין מַיִם בּוֹ" </b>– כמו ברית המילה ("דם בריתך"), כך גם התורה בכללה, פוגמת במובן מסוים בטבע האדם, אמנם חבלה זו מטרתה – שחרור מהשפל המוסרי שנמצא בו האדם ("בור אין מים בו") עד לכדי שיבה לטבע המקורי והמתוקן.



<b>הַמְּצִיאוּת בְּהִתְהַוּוּתָהּ וְקִיּוּמָהּ הֲרֵי הִיא קְשׁוּרָה בְּהֶעָלְיוֹנִיּוּת שֶׁל הַמְּקוֹרִיּוּת הַמְּצִיאוּתִית. </b>לא שטחיות, לא צללים, ולא כחות חלקיים הם עושים את התוכן המציאותי, כי אם הופעת העצמיות, לשד היש, מעמק ההויה, משרש פנימיותה, כמו שהוא המקור שמשם ההתהוות הנשמתית, אושר הנשמות. אימון הרצון, החנוך הרוחני של האדם, וכל היש המרגיש, המחשב, מוכרח הוא להיות נשאב משורש המקוריות העליונה. העילוי יבא על ידי השגרה של קודש עליון, על ידי הודעה והקראה של שם ד' במילואו. אז יהפך לטוב הרע שבמציאות, השולט בכחו <b>הָעִוֵּר </b>והפראי בגופניות, בחומריות האדם וכל החי, בעולמים <b>הַגּוֹלְמִיִּים</b>, בכחות הסוערים ופועלים, בהגלמה והכללה, באי ידיעה להפלות בין טוב לרע, ובקישור עם שאיפת רע, התנשאות עצמית, התפשטות חיל ושטף, מבלי הבט אל היושר, הצדק, המטרה העדינה, כשהמקוריות העליונה תזיל עליה פלגיה הרחבים. והפלגים הללו מוחשפים ועומדים הם מאורה של תורה, מההתגלות של יסוד ההויה, בקדימת הארת מטרתה האידיאלית, הכוללת את כל התכנית, גם את יסוד הרע והפרא שביש, עם כל תכסיסיו, עם כל המשכת פעולותיו, עם כל יצוריו, עם כל הזעף, עם כל אש התבערה, עם כל הכבדות, העפריות, עם כל העצלות, השגעון, עם כל התהפוכות והזרות שלו, על הכל נהרה מופיעה. כמה גדול ונשגב הוא אור החיים של התגלות התורה, וכמה נשגב ואדיר הוא הפועל העז, הדבק באור תורה לשמה, את החמור הרע, של הרשעה, את השור והכלב, בין בגופניות העצמית, בין בעולם ומלואו, הרי הוא כובש, מדריך, מלמד ומעדן, והכל שבים לו לאוהבים, ובקרב הכל רוח שכל מופיע. ואותה העצלות, הרשעה והעזות בעצמה הרי היא מתרוממת, מתפתחת ממוסרותיה, ותוכן המטרה הגנוזה בנקודתה הפנימית, ביסוד צורך התהוותה, מתגלה עליה, והזריזות, האהבה וההכנעה המהוגנה, פורחות דוקא על ידי כחותיהם, אלפי רבבות חילי אורות מחשכים הללו מתעדנים, הסיגים היותר זרים מתפרדים ונופלים, המתנשאים ללא צדק פורחים ונופלים, נשרפים ונאפסים, ורוח טהור מיסוד חידוש העולמים מרחף על הכל, ריח עדן של חידוש העולם, של שמחת היצירה מקיף וחודר. עם המלך במלאכתו ישבו, בנשמתן של צדיקים נמלך בבריאת עולמו, והמלכה זו עושה היא את מהלכה, פועלת את ערכיה, בנעימת דודים היא מתגלה לידידים, בחדירה עליונה, הנה באה ונהיתה, דבר ד' יקום לעולמים.<b>בְּהִתְהַוּוּתָהּ </b>– ביצירתה;<b> בְּהֶעָלְיוֹנִיּוּת </b>– במדרגה העליונה;<b> לְשַׁד </b>– מעיין, מקור;<b> הָעִלּוּי </b>– ההתרוממות;<b> הָעִוֵּר </b>– הסתמי;<b> הַגּוֹלְמִיִּים
</b>– הגסים, הפוטנציאליים; <b>חַיִל וְשֶׁטֶף</b> – כוח וזרימה; <b>פְּלַגֶּיהָ</b> – נהרות שפע; <b>מוּחְשָׁפִים</b> – גלויים; <b>הָעָפְרִיּוּת</b> – הגסות; <b>הַתַּהְפֻּכוֹת</b> – השינויים; <b>נָהֳרָה</b> – אורה; <b>וְהָעַזּוּת</b> – והחוצפה; <b>מִתְפַּתַּחַת מִמּוֹסְרוֹתֶיהָ</b> – משתחררת מכבליה; <b>הַמְּהֻגֶּנֶת</b> – הנכונה, ההוגנת; <b>מִתְפָּרְדִים</b> – מתנתקים; <b>וְנֶאֱפָסִים</b> – ונאבדים; <b>דּוֹדִים</b> – אהבה (כרעייה לדודה); <b>לְעוֹלָמִים</b> – לנצח.
<b>הַמְּצִיאוּת בְּהִתְהַוּוּתָהּ וְקִיּוּמָהּ הֲרֵי הִיא קְשׁוּרָה בְּהֶעָלְיוֹנִיּוּת שֶׁל הַמְּקוֹרִיּוּת הַמְּצִיאוּתִית</b> – כל הקיום של המציאות תלוי בקישור שלה למקורה העליון; <b>לֹא שִׁטְחִיּוּת, לֹא צְלָלִים, וְלֹא כֹּחוֹת חֶלְקִיִּים הֵם עוֹשִׂים אֶת הַתֹּכֶן הַמְּצִיאוּתִי, כִּי אִם הוֹפָעַת הָעַצְמִיּוּת, לְשַׁד הַיֵּשׁ, מֵעֹמֶק הַהֹוְיָה, מִשֹּׁרֶשׁ פְּנִימִיּוּתָהּ, כְּמוֹ שֶׁהוּא הַמָּקוֹר שֶׁמִּשָּׁם הַהִתְהַוּוּת הַנִּשְׁמָתִית, אֹשֶׁר הַנְּשָׁמוֹת</b> – צדדי המציאות השטחיים, האפלים והחלקיים שנראים כלפי חוץ – אינם עומדים בפני עצמם; רק בחיבור לשורש המקורי והפנימי של המציאות, בחיבור לא-לוהים, לנשמת המציאות – מצוי האושר. <b>אִמּוּן הָרָצוֹן, הַחִנּוּךְ הָרוּחָנִי שֶׁל הָאָדָם, וְכָל הַיֵּשׁ הַמַּרְגִּישׁ, הַמְּחַשֵּׁב, מֻכְרָח הוּא לִהְיוֹת נִשְׁאָב מִשֹּׁרֶשׁ הַמְּקוֹרִיּוּת הָעֶלְיוֹנָה</b> – כל ההדרכות המוסריות והחינוכיות צריכות להוציא אל הפועל את הקשר של כל אדם אל שורש המציאות. <b>הָעִלּוּי יָבֹא עַל יְדֵי הַשִּׁגְרָה שֶׁל קֹדֶשׁ עֶלְיוֹן, עַל יְדֵי הוֹדָעָה וְהַקְרָאָה שֶׁל שֵׁם ד' בְּמִלּוּאוֹ</b> – ההתעלות של העולם תבוא באמצעות חיי "שגרת הקודש" של האדם בכלל ועם ישראל בפרט, שמבטאים בחייהם את המוסריות והאמונה ("שם ה'"); <b>אָז יֵהָפֵךְ לְטוֹב הָרַע שֶׁבַּמְּצִיאוּת, הַשּׁוֹלֵט בְּכֹחוֹ הָעִוֵּר וְהַפִּרְאִי בַּגּוּפָנִיּוּת, בַּחָמְרִיּוּת הָאָדָם וְכָל הַחַי, בָּעוֹלָמִים הַגּוֹלְמִיִּים, בַּכֹּחוֹת הַסּוֹעֲרִים וּפוֹעֲלִים, בְּהַגְלָמָה וְהַכְלָלָה, בְּאִי יְדִיעָה לְהַפְלוֹת בֵּין טוֹב לְרַע, וּבְקִישּׁוּר עִם שְׂאִיפַת רַע, הִתְנַשְּׂאוּת עַצְמִית, הִתְפַּשְּׁטוּת חַיִל וְשֶׁטֶף, מִבְּלִי הַבֵּט אֶל הַיֹּשֶׁר, הַצֶּדֶק, הַמַּטָּרָה הָעֲדִינָה, כְּשֶׁהַמְּקוֹרִיּוּת הָעֶלְיוֹנָה תַּזִּיל עָלֶיהָ פְּלַגֶּיהָ הָרְחָבִים</b> – על ידי הדבקות במקור הכל, בה', כל החיים עוברים מהפך: גם הרע הסתמי שבמציאות, שמתבטא בכך שהאדם והטבע מתפקדים באופן גס, גולמי ואוגאיסטי – ישתנו. <b>וְהַפְּלָגִים הַלָּלוּ מוּחְשָׁפִים וְעוֹמְדִים הֵם מֵאוֹרָהּ שֶׁל תּוֹרָה</b> – כל זרמי המציאות הללו נחשפים בסופו של דבר למוסר התורה; <b>מֵהַהִתְגַּלּוּת שֶׁל יְסוֹד הַהֹוְיָה, בִּקְדִימַת הַאֲרָת מַטָּרָתָהּ הָאִידֵאָלִית, הַכּוֹלֶלֶת אֶת כָּל הַתָּכְנִית, גַּם אֶת יְסוֹד הָרַע וְהַפֶּרֶא שֶׁבַּיֵּשׁ, עִם כָּל תַּכְסִיסָיו, עִם כָּל הֶמְשֵׁךְ פְּעֻלּוֹתָיו, עִם כָּל יְצוּרָיו, עִם כָּל הַזַּעַף, עִם כָּל אֵשׁ הַתִּבְעֵרָה, עִם כָּל הַכְּבֵדוּת, הָעָפְרִיּוּת, עִם כָּל הָעַצְלוּת, הַשִּׁגָּעוֹן, עִם כָּל הַתַּהְפֻּכוֹת וְהַזָּרוּת שֶׁלּוֹ, עַל הַכֹּל נָהֳרָה מוֹפִיעָה</b> – כשחודרים לתוכנית הכוללת את כל המציאות מבינים שיש גם תפקיד לכל מה שנראה לנו רע. התורה מבררת את אותם הנקודות הטובות שיש בטבע הפראי, הסוער והעצל והאלים של העולם – ובכך היא מאפשרת להגביל אותו עד שיתהפך לטוב. <b>כַּמָּה גָּדוֹל וְנִשְׂגָּב הוּא אוֹר הַחַיִּים שֶׁל הִתְגַּלּוּת הַתּוֹרָה, וְכַמָּה נִשְׂגָּב וְאַדִּיר הוּא הַפֹּעַל הֶעָז, הַדָּבֵק בְּאוֹר תּוֹרָה לִשְׁמָהּ, אֶת הַחֲמוֹר הָרַע, שֶׁל הָרִשְׁעָה, אֶת הַשּׁוֹר וְהַכֶּלֶב, בֵּין בַּגּוּפָנִיּוּת הָעַצְמִית, בֵּין בָּעוֹלָם וּמְלוֹאוֹ</b> – הטבע הגס מכונה בתורת הסוד "חמור", "כלב" ו"שור" – צדדים גסים שמופיעים הן בפרט ובין בכלל; ואור התורה <b>הֲרֵי הוּא כּוֹבֵשׁ, מַדְרִיךְ, מְלַמֵּד וּמְעַדֵּן, וְהַכֹּל שָׁבִים לוֹ לְאוֹהֲבִים, וּבְקֶרֶב הַכֹּל רוּחַ שֵׂכֶל מוֹפִיעַ</b> – התורה מדריכה כיצד להילחם בנטיות רעות אלה וכיצד למצוא את הטוב שבהם עד שכל חיי האדם יתמלאו קדושה. <b>וְאוֹתָהּ הָעַצְלוּת, הָרִשְׁעָה וְהָעַזּוּת בְּעַצְמָהּ הֲרֵי הִיא מִתְרוֹמֶמֶת, מִתְפַּתַּחַת מִמּוֹסְרוֹתֶיהָ, וְתֹכֶן הַמַּטָּרָה הַגְּנוּזָה בְּנֻקֻּדָּתָהּ הַפְּנִימִית, בִּיסוֹד צֹרֶךְ הִתְהַוּוּתָהּ, מִתְגַּלֶּה עָלֶיהָ</b> – הנטייה האנושית להיכנע לגוף העצל ("שור"), להתעלם מהמחשבה והמוסר ("חמור"), ולהיות עז פנים וחצוף ("כלב") – משתחררת מכבליה, ובאמצעות התורה נחשפת כאמור הנקודה אמיתית שקיימת בכל אלה, שלמענה הם נוצרו בעולם; <b>וְהַזְּרִיזוּת, הָאַהֲבָה וְהַהַכְנָעָה הַמְּהֻגֶּנֶת, פּוֹרְחוֹת דּוֹקָא עַל יְדֵי כֹּחוֹתֵיהֶם, אַלְפֵי רְבָבוֹת חֵילֵי אוֹרוֹת מֵחֲשֵׁכִים הַלָּלוּ מִתְעַדְּנִים</b> – כל העוצמות השליליות הללו בסופו של דבר מפריחות עת המידות הטובות, וכל אינסוף כוחות החיים מתעדנים. דווקא על ידי הטוב הגנוז במידות הרעות נשלם הטוב בצורה יותר מתוקנת. <b>הַסִּיגִים הַיּוֹתֵר זָרִים מִתְפָּרְדִים וְנוֹפְלִים, הַמִּתְנַשְּׂאִים לְלֹא צֶדֶק פּוֹרְחִים וְנוֹפְלִים, נִשְׂרָפִים וְנֶאֱפָסִים, וְרוּחַ טָהוֹר מִיְּסוֹד חִדּוּשׁ הָעוֹלָמִים מְרַחֵף עַל הַכֹּל, רֵיחַ עֵדֶן שֶׁל חִדּוּשׁ הָעוֹלָם, שֶׁל שִׂמְחַת הַיְּצִירָה מַקִּיף וְחוֹדֵר</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים– הצדדים המכוערים של הרע נאבדים מהחיים ובמקומם נשארים רק הצדדים הטובים שבו. כשמציאות זו תתגלה האנושות והמציאות בכלל תעבורנה מהפך ותקופה חדשה תתגלה בעולם: <b>עִם הַמֶּלֶךְ בִּמְלַאכְתּוֹ יֵשֵׁבוּ, בְּנִשְׁמָתָן שֶׁל צַדִּיקִים נִמְלָךְ בִּבְרִיאַת עוֹלָמוֹ, וְהַמַּלְכָּה זוֹ עוֹשָׂה הִיא אֶת מַהֲלָכָהּ, פּוֹעֶלֶת אֶת עֲרָכֶיהָ, בִּנְעִימַת דּוֹדִים הִיא מִתְגַּלֶּה לִידִידִים, בַּחֲדִירָה עֶלְיוֹנָה, הִנֵּה בָאָה וְנִהְיֵתָה, דְּבַר ד' יָקוּם לְעוֹלָמִים</b> – הקב"ה כביכול התייעץ ("נמלך") עם הצדיקים כיצד לברוא את העולם, כלומר התוכנית העולמית של ה' מפעמת בנשמתם, ומכוחה הצדיקים המעמיקים בסתרי תורה, החודרים לעומק נשמתם – יוציאו לפועל חזון נשגב זה. 











<b>סֵדֶר גַּכְגֶּהָאָדָם בְּכָל מַהוּתוֹ, בְּאָפְיוֹ וּמַאֲוָיָו, אֵינֶנּוּ עוֹמֵד בְּזֶה הָעוֹלָם הֶעָתִיד, שֶׁיִּתְגַּלֶּה בוֹ אוֹר הַמַּשְׁוֶה אֶת הַטּוֹב וְאֶת הָרַע, כִּי אִם בְּעוֹלָם הַהֹוֶה, וְגַם הֶעָתִיד הַקָּרוֹב, שֶׁהַטּוֹב וְהָרַע בָּהֶם הֵם שְׁנֵי עֲרָכִים שׁוֹנִים וּמִתְנַגְּדִים מִן הַקָּצֶה אֶל הַקָּצֶה, עַל כֵּן הוּא אָחוּז בְּמוֹסְרוֹת הַמּוּסָר, וְהַדֶּרֶךְ הַמּוֹבִילָה אֶת כָּל יָחִיד, וְאֶת הַכְּלָל כֻּלּוֹ, אֶל הָעוֹלָם הַגָּדוֹל שֶׁל הַטּוֹב הַמֻּחְלָט, שֶׁעַרְכֵי הַהַבְדָּלָה שֶׁבֵּין טוֹב לְרַע מִתְבַּטְּלִים בּוֹ, מֵרֹב טוּבוֹ וְתִגְבֹּרֶת שֶׁפַע חַיָּיו הָאַדִּירִים, הוּא מְפֻלָּשׁ דּוֹקָא דֶּרֶךְ אֵלֶּה הָעוֹלָמִים, הַהֹוֶה וְהֶעָתִיד הַמִּתְיַחֵס אֵלָיו, שֶׁבָּהֶם הַקַּוִּים מֻבְדָּלִים, וּמִתּוֹכָם בָּא הַכֹּל אֶל הָאוֹרָה הָעֶלְיוֹנָה, שֶׁל הַהַשְׁוָיָה</b>. "<b>וְדֶרֶךְ חַיִּים תּוֹכְחוֹת מוּסָר</b>" (משלי ו, כג). רק התשובה היא ההערכה שעל ידה נעשה האדם וכל היש מוצב כולו בעתיד המאושר הרחוק, חיי העולם הבא במילואם,ושם באמת הטוב והרע משתוים. והתסיסה של הרע, המתפרץ ומתעודד לערכי הטוב, באותה המהירות הנפלאה, מכשירתו לתוכן מרומם מאד, "<b>וּזְדוֹנוֹת מִתְהַפְּכוֹת לִזְכֻיּוֹת</b>" (יומא פו, ב). מקור הספקנות על דבר הערך החיובי של הטוב והרע המוסרי נובע הוא מהסקירה הפנימית הגנוזה בנשמה, הצופה אל העתיד הרחוק, הכולל כל, שמושגו הוא כלילות הטוב בצורה עליונה, העוקרת את כל תוכן רע מיסודו, <b>וְנִמְצֵאת כָּל מַעֲשֶׂה וְכָל מִפְעָל וְכָל תְּנוּעָה שֶׁנַּעֲשֶׂה בָּעוֹלָם, הַכֹּל עוֹלֶה לִיסוֹד הַטּוֹב</b>. ואחרי הזיכוך והסרת הסיגים יאיר התוכן הטוב של אור החיים שבכל המפעלים כולם, באין הבדל כלל בין צדק לרשע, בין טוב לרע, כי אין שטן ואין פגע, רק טוב מוחלט באמת. "<b>וְעַמֵּךְ כֻּלָּם צַדִּיקִים</b>" (ישעיהו ס, כא), יאמר על כללות ההויה כולה, שיסוד יסודה הוא כנסת ישראל, בעומק תמציותה.ומאוייו – ורצונותיו; ההוה – הנוכחי; במוסרות – במושכות, בכבלי; מפולש – חודר; ההשויה – השוויון, האיזון; במילואם – בשלמותם; מכשירתו – מכינה אותו; כלילות – שלמות; הסיגים – צדדי הפסולת; תמציותה – ריכוזה.
<b>הָאָדָם בְּכָל מַהוּתוֹ, בְּאָפְיוֹ וּמַאֲוָיָו, אֵינֶנּוּ עוֹמֵד בְּזֶה הָעוֹלָם הֶעָתִיד, שֶׁיִּתְגַּלֶּה בוֹ אוֹר הַמַּשְׁוֶה אֶת הַטּוֹב וְאֶת הָרַע, כִּי אִם בְּעוֹלָם הַהֹוֶה, וְגַם הֶעָתִיד הַקָּרוֹב, שֶׁהַטּוֹב וְהָרַע בָּהֶם הֵם שְׁנֵי עֲרָכִים שׁוֹנִים וּמִתְנַגְּדִים מִן הַקָּצֶה אֶל הַקָּצֶה, עַל כֵּן הוּא אָחוּז בְּמוֹסְרוֹת הַמּוּסָר</b> – לעתיד יתברר כיצד גם בכוחות הרעים שבאדם קיים טוב נשגב. אמנם, כרגע ובעתיד הסמוך, האדם עדיין לא מצוי במדרגה עליונה זו, והטוב והרע מתנגדים זה לזה. לכן בינתיים זקוק האדם להכניס את נטיותיו הרעות לכבלי המוסר. <b>וְהַדֶּרֶךְ הַמּוֹבִילָה אֶת כָּל יָחִיד, וְאֶת הַכְּלָל כֻּלּוֹ, אֶל הָעוֹלָם הַגָּדוֹל שֶׁל הַטּוֹב הַמֻּחְלָט, שֶׁעַרְכֵי הַהַבְדָּלָה שֶׁבֵּין טוֹב לְרַע מִתְבַּטְּלִים בּוֹ, מֵרֹב טוּבוֹ וְתִגְבֹּרֶת שֶׁפַע חַיָּיו הָאַדִּירִים, הוּא מְפֻלָּשׁ דּוֹקָא דֶּרֶךְ אֵלֶּה הָעוֹלָמִים, הַהֹוֶה וְהֶעָתִיד הַמִּתְיַחֵס אֵלָיו, שֶׁבָּהֶם הַקַּוִּים מֻבְדָּלִים, וּמִתּוֹכָם בָּא הַכֹּל אֶל הָאוֹרָה הָעֶלְיוֹנָה, שֶׁל הַהַשְׁוָיָה</b> – רק על ידי התגברות והתאמצות בהווה נוכל להגיע יום אחד אל המדרגה העתידית של חשיפת הנקודות הטובות שברע. ללא הבדלה נוכחית בין טוב לרע והתגברות על האחרון – לעולם לא נגיע אל העתיד המיוחל של השוויון והאיזון בין הטוב לרע: "<b>וְדֶרֶךְ חַיִּים תּוֹכְחוֹת מוּסָר</b>" – נגיע אל "החיים השלמים" רק באמצעות המוסר שמבדיל בין טוב ורע בהווה ו"מוכיח" את הרע. <b>רַק הַתְּשׁוּבָה הִיא הַהַעֲרָכָה שֶׁעַל יָדָהּ נַעֲשֶׂה הָאָדָם וְכָל הַיֵּשׁ מוּצָב כֻּלּוֹ בֶּעָתִיד הַמְּאֻשָּׁר הָרָחוֹק, חַיֵּי הָעוֹלָם הַבָּא בְּמִלּוּאָם, וְשָׁם בֶּאֱמֶת הַטּוֹב וְהָרַע מַשְׁתַּוִּים. וְהַתְּסִיסָה שֶׁל הָרַע, הַמִּתְפָּרֵץ וּמִתְעוֹדֵד לְעַרְכֵי הַטּוֹב, בְּאוֹתָהּ הַמְּהִירוּת הַנִּפְלָאָה, מַכְשִׁירָתוֹ לְתוֹכֶן מְרוֹמֵם מְאֹד</b> – כשאדם שב בתשובה מתרחש תהליך באדם תהליך מופלא המגלה לנו את החזון של העתיד: החטא צובר באדם עוצמת נפש גדולות ללא בקרה ומשפיל את מוסרו ואת נשמתו הטהורה. אמנם, כשהאדם שב בתשובה, הוא מגייס את אותם עוצמות נפש לטובת הטוב. על כך אמרו רבותינו שהשב בתשובה מאהבה "<b>זְדוֹנוֹת מִתְהַפְּכוֹת לִזְכֻיּוֹת</b>". אמנם תהליך זה לא יכול להיעשות מלכתחילה ללא זיכוך מוסרי אלא בדיעבד, באמצעות התהליך המופלא של התשובה. <b>מָקוֹר הַסַּפְקָנוּת עַל דְּבַר הָעֵרֶךְ הַחִיּוּבִי שֶׁל הַטּוֹב וְהָרַע הַמּוּסָרִי נוֹבֵעַ הוּא מֵהַסְּקִירָה הַפְּנִימִית הַגְּנוּזָה בַּנְּשָׁמָה, הַצּוֹפָה אֶל הֶעָתִיד הָרָחוֹק, הַכּוֹלֵל כֹּל, שֶׁמֻּשָּׂגוֹ הוּא כְּלִילוּת הַטּוֹב בְּצוּרָה עֶלְיוֹנָה, הָעוֹקֶרֶת אֶת כָּל תֹּכֶן רַע מִיסוֹדוֹ</b> – בנפש האדם יש איזו הססנות וחולשה ביחס לדרך חיים שמצהירה באופן ברור על מלחמה בנטיות הרעות. יסודה של הססנות זו נובעת מתוך שאיפה עמוקה לתיקון הנ"ל, להופעת הטוב הגנוז בתוך הרע, <b>וְנִמְצֵאת כָּל מַעֲשֶׂה וְכָל מִפְעָל וְכָל תְּנוּעָה שֶׁנַּעֲשֶׂה בָּעוֹלָם, הַכֹּל עוֹלֶה לִיסוֹד הַטּוֹב</b> – שהרי אם גם הרע מוביל אל הטוב אזי שאין לכאורה להילחם בו. אמנם זו טעות גדולה, מפני שרק על ידי המוסר יגיע האדם אל השלמות בעתיד; <b>ו</b>רק <b>אַחֲרֵי הַזִּכּוּךְ וְהַסָּרַת הַסִּיגִים יָאִיר הַתֹּכֶן הַטּוֹב שֶׁל אוֹר הַחַיִּים שֶׁבְּכָל הַמִּפְעָלִים כֻּלָּם, בְּאֵין הֶבְדֵּל כְּלָל בֵּין צֶדֶק לְרֶשַׁע, בֵּין טוֹב לְרַע, כִּי אֵין שָׂטָן וְאֵין פֶּגַע, רַק טוֹב מֻחְלָט בֶּאֱמֶת</b> – רק לאחר שדורות רבים ילחם האדם בצדדיו הרעים, יוכל הוא לשלוט על אישיותו כל כך עד שימצא גם בהם את הטוב. באותם ימים עתידיים ההבדל שקיים היום בין צדיקים לרשעים יתבטל וממילא גם מידת הדין, המלחמות והמהפכות יסתיימו. הפסוק "<b>וְעַמֵּךְ כֻּלָּם צַדִּיקִים</b>"<b> יֵאָמֵר עַל כְּלָלוּת הַהֹוָיָה כֻּלָּהּ, שֶׁיְּסוֹד יְסוֹדָהּ הוּא כְּנֶסֶת יִשְׂרָאֵל, בְּעֹמֶק תַּמְצִיּוֹתָהּ</b> – האחדות והקדושה שמתגלה בריכוזה בנשמת ישראל – תחול על האנושות כולה. 
  


<b>גְּדֻלָּתָהּ שֶׁל הַצִּדְקֻת וְחַדּוּתָהּ הַפְּנִימִית תְּלוּיָה הִיא בְּמַה שֶּׁהִיא מֻכְשֶׁרֶת לִהְיוֹת צוֹפִיָּה אֶת הַטּוֹב הֶעָתִיד.</b> אין הזמנים חוצצים בפניה, כל העובר הרי הוא כקצף על פני מים, וכל הרע והכיעור המקצר את הדעת הכל עובר הוא. הנצח הוא מובטח אל הכלל כולו,והטוב המוחלט הוא מלא עולם גם בהוה, ומוכן להתבלט ביותר בכמה שדרות בעתיד. ההתפתחות, שרגילה היא להיות נשואה על כל לשון, כשהיא מרחבת את תכנה, הרי היא מקור של כל צדקות ישרות וקדושה, והיא משרה את הנועם האלהי על כל נשמה. החשבון הוא פשוט, מאחר שהכל מתפתח לטובה, אם כן הכל מתעלה, ובכן "<b>הַכֹּל מְתֻקָּן לִסְעוּדָה</b>" (אבות ג, טז), ולטוב הגמור, והרי שביעת הרצון מהמציאות היא גלויה, וחסד עליון הולך הוא וניצוק בכל מילואה של הנשמה. וזו היא מגמת מדת הטוב של צדיקים, שממלאתם אהבת ד' ואהבת העולם והבריות כולן. מדת הטוב והחסד, כשמתגברת בלבו של צדיק יסוד עולם, היא מגיעה באורה עד עומק העתיד היותר רחוק, עד עולם התיקון היותר עליון, שכל מר יומתק וכל רע יהפך לטוב, וכל חשך לאור. והוא מתעלה על כל המעשים ועל כל סדרי העולם שבהוה, שמדת הדין מעכבת ועוצרת את הטוב, שלא יתפשט בכל מילואו, אבל הצדיק הטוב הוא לעולם מתגבר על כל, ודבק הוא במדת טובו, שהיא מדת הטוב העליון, המתגלה לו תמיד מהאור הגנוז לצדיקים לעתיד לבוא, שמעמקי טובו הוא מה שלא יבצר מהם להשפיע את טובם בהתרחבות גדולה, כפי חשק הטוב בפנימיותו, להיות "<b>טוֹב וּמֵטִיב לְרָעִים וּלְטוֹבִים</b>"  (מתוך הפיוט "וכל מאמינים"). כשמדת הטוב העליונה מתגברת בתוך הלב, שאז האדם הוא מלא חסד וסליחה, אין לעכב את המהלך הקדוש הזה בשום רעיון אחר, המצמצם את הטוב ואת החסד, כי מרגעי אורה אלו רוח הקודש מתפשטת בעולם, ומהטוב המוחלט, המוזרח בנשמה אחת במדה גדולה, הנשמות כולן, הקטנות עם הגדולות, הרחוקות והקרובות, מתמתקות.וחדותה – ושמחתה; חוצצים – חוסמים; שדרות
– קומות; <b>נְשׂוּאָה</b> – נאמרת באופן מורגל; <b>מַשְׂרָה</b> – מניחה; <b>שְׂבִיעַת הָרָצוֹן</b> – המרוצות; <b>וְנִיצּוֹק</b> – ונשפך; <b>מִלּוּאוֹ</b> – שלמותו; <b>יִבָּצֵר</b> – ימנע; <b>הַמּוּזְרָח</b> – המושפע.
<b>גְּדֻלָּתָהּ שֶׁל הַצְּדָקוּת וְחִדּוּתָהּ הַפְּנִימִית תְּלוּיָה הִיא בְּמַה שֶׁהִיא מֻוכְשֶׁרֶת לִהְיוֹת צוֹפִיָּה אֶת הַטּוֹב הֶעָתִיד</b> – רכישת הצדקות (והשמחה שמתלווה אליה) היא באמצעות יכולת החיבור אל הטוב העתידי וההתעלמות ממגבלות ההווה. <b>אֵין הַזְּמַנִּים חוֹצְצִים בִּפְנֵיהֶ</b> של הצדקות, <b>כָּל הָעוֹבֵר הֲרֵי הוּא כְּקֶצֶף עַל פְּנֵי מַיִם, וְכָל הָרַע וְהַכִּעוּר הַמְּקַצֵּר אֶת הַדַּעַת הַכֹּל עוֹבֵר הוּא</b> – במדרגת הצדקות אין חשיבות למגבלות הזמן של ההווה, כל הקשיים נחשבים בפניה כקצף עובר על פני המים והיא תופסת את הרשעה כמציאות זמנית חסרת חשיבות; <b>הַנֵּצַח הוּא מֻבְטָח אֶל הַכְּלָל כֻּלּוֹ, וְהַטּוֹב הַמֻּחְלָט הוּא מָלֵא עוֹלָם גַּם בְּהֹוֶה, וּמוּכָן לְהִתְבַּלֵּט בְּיוֹתֵר בְּכַמָּה שִׁדְרוֹת בֶּעָתִיד</b> – הצדקות מזהה שהנצחיות מנצחת את הקשיים והעולם בכללותו הוא טוב. ניתן להבחין זאת כבר בהווה, והדברים יתבלטו עוד יותר בעתיד. <b>הַהִתְפַּתְּחוּת, שֶׁרְגִילָה הִיא לִהְיוֹת נְשׂוּאָה עַל כָּל לָשׁוֹן, כְּשֶׁהִיא מַרְחֶבֶת אֶת תָּכְנָהּ, הֲרֵי הִיא מָקוֹר שֶׁל כָּל צְדָקוֹת יְשָׁרוֹת וּקְדוּשָׁה, וְהִיא מַשְׂרָה אֶת הַנֹּעַם הָאֱלֹהִי עַל כָּל נְשָׁמָה</b> – בעת שמרחיבים את התיאוריה ההתפתחותית (אבולוציה) – שהיא כעת פופולארית – ניתן לעצב מבט אופטימי שהעולם יגיע בסופו של דבר אל עידן הצדק והיושר; מדוע? <b>הַחֶשְׁבּוֹן הוּא פָּשׁוּט, מֵאַחַר שֶׁהַכֹּל מִתְפַּתֵּחַ לְטוֹבָה, אִם כֵּן הַכֹּל מִתְעַלֶּה, וּבְכֵן "הַכֹּל מְתֻקָּן לִסְעוּדָה", וְלַטּוֹב הַגָּמוּר, וַהֲרֵי שְׂבִיעַת הָרָצוֹן מֵהַמְּצִיאוּת הִיא גְּלוּיָה, וְחֶסֶד עֶלְיוֹן הוֹלֵךְ הוּא וְנִיצּוֹק בְּכָל מִלּוּאָהּ שֶׁל הַנְּשָׁמָה</b> – מכיוון שאפילו הטבע הפיסי הולך ומתקדם למצב מתוקן וטוב יותר, סימן הוא שקיים כוח חיובי הדוחף את המציאות לשלמותה. ממילא נוכל להקיש גם על כך שבעולם קיימת התקדמות מוסרית מדור לדור. מבט זה משרה ביטחון בטוב שיתגבר בעולם. <b>וְזוּ הִיא מְגַמַּת מִדַּת הַטּוֹב שֶׁל צַדִּיקִים, שֶׁמְּמַלְּאָתָם אַהֲבַת ד' וְאַהֲבַת הָעוֹלָם וְהַבְּרִיּוֹת כֻּלָּן</b> – הצדיקים מתבוננים על העולם מתוך מבט עמוק זה וממילא הם מוצאים כבר בהווה את הטוב שבכל אדם ובכל יצור; <b>מִדַּת הַטּוֹב וְהַחֶסֶד, כְּשֶׁמִּתְגַּבֶּרֶת בְּלִבּוֹ שֶׁל צַדִּיק יְסוֹד עוֹלָם, הִיא מַגִּיעָה בְּאוֹרָהּ עַד עֹמֶק הֶעָתִיד הַיּוֹתֵר רָחוֹק, עַד עוֹלָם הַתִּיקּוּן הַיּוֹתֵר עֶלְיוֹן, שֶׁכָּל מַר יֻומְתַּק וְכָל רַע יֵהָפֵךְ לְטוֹב, וְכָל חֹשֶׁךְ לְאוֹר</b> – ומבט זה מגיע מתוך קישורם של הצדיקים אל העתיד העליון שבו יתברר כיצד גם הרע והמר הינם טוב ומתוק. <b>וְהוּא</b> – הצדיק <b>מִתְעַלֶּה עַל כָּל הַמַּעֲשִׂים וְעַל כָּל סִדְרֵי הָעוֹלָם שֶׁבְּהֹוֶה, שֶׁמִּדַּת הַדִּין מְעַכֶּבֶת וְעוֹצֶרֶת אֶת הַטּוֹב, שֶׁלֹּא יִתְפַּשֵּׁט בְּכָל מִלּוּאוֹ, אֲבָל הַצַּדִּיק הַטּוֹב הוּא לְעוֹלָם מִתְגַּבֵּר עַל כֹּל, וְדָבֵק הוּא בְּמִדַּת טוּבוֹ, שֶׁהִיא מִדַּת הַטּוֹב הָעֶלְיוֹן, הַמִּתְגַּלֶּה לוֹ תָּמִיד מֵהָאוֹר הַגָּנוּז לַצַּדִּיקִים לֶעָתִיד לָבוֹא</b> – הצדיק מסוגל כבר כעת לדלג מעל מכשולי ההווה, שבהם מידת הדין עוצרת עדיין את הטוב מלהופיע בעולם באופן מלא; הצדיק מחובר אל האור העתידי <b>שֶׁמֵּעֲמָקֵי טוּבוֹ הוּא מַה שֶׁלֹּא יִבָּצֵר מֵהֶם לְהַשְׁפִּיעַ אֶת טוּבָם בְּהִתְרַחֲבוּת גְּדוֹלָה, כְּפִי חֵשֶׁק הַטּוֹב בִּפְנִימִיּוּתוֹ, לִהְיוֹת טוֹב וּמֵטִיב לָרָעִים וְלַטּוֹבִים</b> – שהגדרת העומק של הטוב העתידי הוא שלא תהיה מגבלה לצדיקים להוציא לפועל את המחשבת הבורא להיטיב לעולם. <b>כְּשֶׁמִּדַּת הַטּוֹב הָעֶלְיוֹנָה מִתְגַּבֶּרֶת בְּתוֹךְ הַלֵּב, שֶׁאָז הָאָדָם הוּא מָלֵא חֶסֶד וּסְלִיחָה</b> – יש להפנים ולהתרכז היטב באותם הרגעים הנדירים שבהם הצדיק מתעלה אל העולם העתידי; <b>אֵין לְעַכֵּב אֶת הַמַּהֲלָךְ הַקָּדוֹשׁ הַזֶּה בְּשׁוּם רַעְיוֹן אַחֵר, הַמְּצַמְצֵם אֶת הַטּוֹב וְאֶת הַחֶסֶד, כִּי מֵרִגְעֵי אוֹרָה אֵלּוּ רוּחַ הַקֹּדֶשׁ מִתְפַּשֶּׁטֶת בָּעוֹלָם, וּמֵהַטּוֹב הַמֻּחְלָט, הַמּוּזְרָח בְּנְשָׁמָה אַחַת בְּמִדָּה גְּדוֹלָה, הַנְּשָׁמוֹת כֻּלָּן, הַקְּטַנּוֹת עִם הַגְּדוֹלוֹת, הָרְחוֹקוֹת וְהַקְּרוֹבוֹת, מִתְמַתָּקוֹת</b> – ברגעים מיוחדים אלה אין להסיח את הדעת לתוכחות ותיקונים מעשיים הנדרשים במגבלות המציאות, אלא יש לצדיק לתת לרצונו הטוב להתפשט, ואזי – מכיוון שכל הנפשות קשורות זו לזו – נפשות רבות מתמלאות ברגשות של חסד ואהבה נשגבה.

<b>הָעֲדִינוּת הַנַּפְשִׁית הִיא מַרְגִּילָה אֶת הָאָדָם לְהַבִּיט אֶת הַבָּטַת חַיָּיו וְאִידֵיאָלָיו לְמֵרָחוֹק, לִהְיוֹת מְאֻשָּׁר בְּאֹשֶׁר הָעוֹלָם שֶׁיָּבֹא, אַחַר שֶׁיִּתְתַּקֵּן לְגַמְרֵי. אֲרִיכוּת הַזְּמַן אֵינוֹ חוֹצֵץ כְּלָל בְּעַד הַנֶּפֶשׁ הָעֲדִינָה. הַמְּנוּחָה הָאִידֵיאָלִית שׁוֹאֶלֶת עַל הַמְּצִיאוּת הַמִּגְמָתִית, כֵּיוָן שֶׁהִיא מוֹצְאָה מַטָּרָה רוֹמְמָה בִּכְלָלוּת הַהֲוָיָה, כְּבָר הִיא מְלֵאָה אֹשֶׁר פְּנִימִי, וּמְנוּחָתָהּ הָאֲצִילִית רְכוּשָׁהּ הִיא לָהּ. טָהֳרָה מִדּוֹתִית וּמַעֲשִׂית צָרִיךְ הָאָדָם כְּדֵי שֶׁלֹּא תֵּעָכֵר הַהוֹפָעָה הַשִּׂכְלִית שֶׁלּוֹ, לְמַעַן יוּכַל לְהַרְגִּישׁ יָפֶה אֶת עֵדֶן הֶעָתִיד. וְזֹאת הַטָּהֳרָה הִיא הַגּוֹרֶמֶת, שֶׁיְּסוֹד עוֹלָם הַבָּא נָעוּץ הוּא בְּאֹשֶׁר שֶׁל תְּחִיַּת הַמֵּתִים. הַבִּטָּחוֹן בִּישׁוּעַת ד' הַכְּלָלִית, שֶׁיַּעֲשֶׂה לְעוֹלָמוֹ, רַק הִיא הִיא הַמְּמַתֶּקֶת אֶת כָּל הַחַיִּים כֻּלָּם, וְאֵין הַשִּׂמְחָה נִפְרַעַת כְּלָל מִמַּה שֶׁאֵין הַיָּחִיד בָּטוּחַ בְּעַצְמוֹ עַל דְּבַר גּוֹרָלוֹ בְּיַחַס לָאֹשֶׁר הַגָּדוֹל הַהוּא. מְלֵא חֵפֶץ לֵב הוּא בְּיָדְעוֹ שֶׁהַטּוֹבָה עֲתִידָה לָבוֹא, שֶׁהָעוֹלָם הוּא מְתֻקָּן לְאֹשֶׁר, שֶׁהַמְּצִיאוּת כְּדָאִית הִיא לְהִבָּרֵא "לוּלֵא הֶאֱמַנְתִּי לִרְאוֹת בְּטוּב ד' בְּאֶרֶץ חַיִּים, לָמָּה נִקּוּד עַל לוּלֵא, אָמַר דָּוִד לִפְנֵי הַקָּבָּ"ה, יוֹדֵעַ אֲנִי שֶׁאַתָּה מְשַׁלֵּם שְׂכַר טוֹב לַצַּדִּיקִים לֶעָתִיד לָבֹא, אֲבָל אֵינִי יוֹדֵעַ אִם יִהְיֶה חֶלְקִי עִמָּהֶם" (מדרש תהילים כז, יג). וּבְכָל זֹאת הוּא מְאֻשָּׁר אֹשֶׁר וַדַּאי, אֹשֶׁר הַבָּא מִתּוֹךְ שְׁאִיפָה אֲצִילִית, הַתּוֹפֶסֶת תָּמִיד אֶת הַמְּצִיאוּת, אֶת הַתֵּיאוֹרְיָה הַכְּלָלִית.וְאִידֵיאָלָיו</b> – וערכיו; <b>חוֹצֵץ</b> – מפריד; <b>הַמִּגְמָתִית</b> – בעלת המטרה; <b>רוֹמְמָה</b> – גבוהה; <b>הַהֲוָיָה</b>
– המציאות; <b>שׁוֹאֶלֶת</b> – שׁוֹאֶפֶת;<b> רְכוּשָׁהּ</b> – קְנוּיָה;<b> תְּעֻכַּר</b> – תְּלֻכְלַךְ;<b> הַמַּמְתֶּקֶת</b> – גּוֹרֶמֶת מְתִיקוּת וְאֹשֶׁר;<b> נִפְרֶעֶת</b> – נִפְגֶּמֶת;<b> חֵפֶץ לֵב</b> – רָצוֹן טוֹב;<b> אֲצִילִית</b> – רוּחָנִית.
<b>הָעֲדִינוּת הַנַּפְשִׁית הִיא מַרְגִּילָה אֶת הָאָדָם לְהַבִּיט אֶת הַבָּטַת חַיָּיו וְאִידֵיאָלָיו לְמֵרָחוֹק, לִהְיוֹת מְאוּשָׁר בְּאֹשֶׁר הָעוֹלָם שֶׁיָּבֹא, אַחַר שֶׁיִּתַּקֵּן לְגַמְרֵי</b> – עדינות נפשית מרגילה את האדם להביט על חייו ועל שאיפותיו מתוך מבט עמוק ופנימי; ואזי – למרות שהוא מודע לחסרונותיו – מתמלא הוא בוודאות מאושרת על דבר הטוב הפנימי שיופיע בעידן העתידי.<b> אֲרִיכוּת הַזְּמַן אֵינוֹ חוֹצֵץ כְּלָל בְּעַד הַנֶּפֶשׁ הָעֲדִינָה</b> – הזמן הרב שייקח עד שעולמנו יתוקן איננו מפריע לאדם הפנימי אלא הוא תמיד שרוי במנוחה ושלוות נפש, כי<b> הַמְּנוּחָה הָאִידֵיאָלִית שׁוֹאֶלֶת עַל הַמְּצִיאוּת הַמַּגַּמָּתִית, כֵּיוָן שֶׁהִיא מוֹצְאָה מַטָּרָה רוֹמֵמָה בִּכְלָלוּת הַהֲוָיָה, כְּבָר הִיא מְלֵאָה אֹשֶׁר פְּנִימִי, וּמְנוּחָתָהּ הָאֲצִילִית רְכוּשָׁהּ הִיא לָהּ</b> – מקורה של שלוות הנפש שהוא מצוי בה היא מפני שהוא כבר מדמה ברוחו את המטרה העליונה והמאושרת של כללות המציאות, ובמדרגה זו כבר קנויה השלווה באופן מובנה. <b>טָהֳרָה מִדּוֹתִית וּמַעֲשִׂית צָרִיךְ הָאָדָם כְּדֵי שֶׁלֹּא תְּעֻכַּר הַהוֹפָעָה הַשִּׂכְלִית שֶׁלּוֹ, לְמַעַן יוּכַל לְהַרְגִּישׁ יָפֶה אֶת עֵדֶן הֶעָתִיד</b> – על מנת לספוג עוד ועוד את העדן העתידי זקוק האדם לבהירות מחשבה, והיא תושג באמצעות טהרה אישיותית ועשיית המצוות. <b>וְזֹאת הַטָּהֳרָה הִיא הַגּוֹרֶמֶת, שֶׁיְּסוֹד עוֹלָם הַבָּא נָעוּץ הוּא בְּאֹשֶׁר שֶׁל תְּחִיַּת הַמֵּתִים</b> – הטהרה האישיותית הנזכרת לעיל, שמחברת את האדם אל האושר של העולם העתידי ההולך ובא, היא גם החיבור אל מדרגת "תחיית המתים", העידן העתידי שבו אדם יהיה מוסרי כל כך עד שצדדי החיסרון והמוות ייעלמו מן המציאות.<b> הַבִּטָּחוֹן בִּישׁוּעַת ד' הַכְּלָלִית, שֶׁיַּעֲשֶׂה לְעוֹלָמוֹ, רַק הִיא הִיא הַמַּמְתֶּקֶת אֶת כָּל הַחַיִּים כֻּלָּם, וְאֵין הַשִּׂמְחָה נִפְרֶעֶת כְּלָל מִמַּה שֶׁאֵין הַיָּחִיד בָּטוּחַ בְּעַצְמוֹ עַל דְּבַר גּוֹרָלוֹ בְּיַחַס לָאֹשֶׁר הַגָּדוֹל הַהוּא</b> – הקשיים שעוברים על האדם הפרטי עלולים למלא את חייו במרירות ותסכול, אמנם מי שמחובר אל העתיד הנצחי אין שמחתו ואושרו נפגמים כלל; <b>מְלֵא חֵפֶץ לֵב הוּא בְּיָדְעוֹ שֶׁהַטּוֹבָה עֲתִידָה לָבוֹא, שֶׁהָעוֹלָם הוּא מְתֻקָּן לְאֹשֶׁר, שֶׁהַמְּצִיאוּת כְּדָאִית הִיא לְהִבָּרֵא</b> – הוא מתמלא ברצון טוב מתוך בטחונו שהמציאות מובלת אל האושר וזהו תכליתה; על כך אמר דוד: "<b>לוּלֵא הֶאֱמַנְתִּי לִרְאוֹת בְּטוּב ד' בְּאֶרֶץ חַיִּים"</b> ודרשו חז"ל: <b>לָמָּה נָקוּד עַל "לוּלֵא"? אָמַר דָּוִד לִפְנֵי הַקָּבָּ"ה: יוֹדֵעַ אֲנִי שֶׁאַתָּה מְשַׁלֵּם שָׂכָר טוֹב לַצַּדִּיקִים לֶעָתִיד לָבֹא, אֲבָל אֵינִי יוֹדֵעַ אִם יִהְיֶה חֶלְקִי עִמָּהֶם</b> – הניקוד על המילה "לולא" בא ללמדנו שדוד תהה האם יזכה לעולם הבא, <b>וּבְכָל זֹאת הוּא מְאוּשָׁר אֹשֶׁר וַדַּאי</b>, שבא לידי ביטוי בהמשך הפסוקים "קוה אל ה', חזק ויאמץ לבך וקוה אל ה'",<b> אֹשֶׁר הַבָּא מִתּוֹךְ שְׁאִיפָה אֲצִילִית, הַתּוֹפֶסֶת תָּמִיד אֶת הַמְּצִיאוּת, אֶת הַתֵּיאוֹרְיָה הַכְּלָלִית</b> – אושרו ותקוותו של דוד, האדם הגדול שהצליח להתעלות מהדאגה לגורלו הפרטי, נובעים ממבטו התופס את המציאות הכללית כשואפת אל הנצח.

 


<b>כְּפִי הָאֹטֶם הַגּוּפָנִי, כָּכָה אֵין אָדָם יָכוֹל לִשְׁאוֹב נַחַת וְתַנְחוּמִים מֵהֶעָתִיד הַמְּאוּשָׁר שֶׁל הָעוֹלָם, וּלְפִי הַפֵּרוּד הַנַּפְשִׁי אֵינֶנּוּ יָכוֹל לָחוּשׁ אֶת אוֹתוֹ הָאֹשֶׁר הֶעָתִיד, כִּי בֶּאֱמֶת הֲרֵי הוּא הוֶה, כִּי הָאוֹר הָאֱלֹהִי לְעוֹלָם הֲרֵי הוּא בְּמִלּוּאוֹ וְטוּבוֹ, אִם כֵּן הָעוֹלָם וּלְמַעְלָה מִמֶּנּוּ הַכֹּל מְאוּשָׁר, הַכֹּל טוֹב. וְאֵיךְ לֹא יִשְׂמַח וְיַעֲלֹז כָּל יֵשׁ בְּרֹב הָעֹנֶג, בְּרֹב הַטּוֹב, שֶׁכָּל מַה שֶׁהוּא חוּץ לוֹ וּמְשֻׁלָּל מִטּוּבוֹ אֵינוֹ נֶחְשָׁב אֶלָּא לִקְלִפַּת הַשּׁוּם וּלְאֶפֶס מַמָּשׁ. וְגַם זֶה הַיֵּשׁ הַדִּמְיוֹנִי מְשֻׁלַּל הַטּוֹב אֵינוֹ כִּי אִם נוֹשֵׂא לְהַבְלָטַת אוֹר הַטּוֹב, בְּרוּחַ יוֹתֵר בּוֹלֵט, יוֹתֵר חָסוֹן וְיוֹתֵר רַעֲנָן.</b> הָאֹטֶם – הָאֲטִימוּת, הַחֲסִימָה;<b> הַפֵּרוּד</b> – הַפִּיצּוּל;<b> הוֶה</b> – קַיָּם;<b> וְיַעֲלֹז</b> – וְיִהְיֶה מְאוּשָׁר;<b> לִקְלִפַּת הַשּׁוּם</b> – לְכְלוּם;<b> מְשֻׁלָּל</b> – מְחֻסָּר;<b> חָסוֹן</b>
– חזק, עמיד. 
<b>כְּפִי הָאוֹטֶם הַגּוּפָנִי, כָּכָה אֵין אָדָם יָכוֹל לִשְׁאוֹב נַחַת וְתַנְחוּמִים מֵהֶעָתִיד הַמְּאֻשָּׁר שֶׁל הָעוֹלָם</b> – יש התאמה בין מצבו המוסרי של האדם ליכולתו להרגיש קשר לנצח; ככל שאדם שקוע בחומרנות כך אטום הוא להרגשת השלמות האלוהית שתתגלה לעתיד. <b>וּלְפִי הַפֵּירוּד הַנַּפְשִׁי אֵינֶנּוּ יָכוֹל לָחוּשׁ אֶת אוֹתוֹ הָאוֹשֶׁר הֶעָתִיד</b> – ככל שחשים הפרדה בין החומריות והרוחניות בנפשנו הפרטית, כך נדמית המציאות כמפורדת וממילא לא ניתן לחוש את העתיד המאושר וההרמוני;<b> כִּי בֶאֱמֶת הֲרֵי הוּא</b> – העתיד המאושר<b> הוֶה, כִּי הָאוֹר הָאֱלֹהִי לְעוֹלָם הֲרֵי הוּא בְּמִלּוּאוֹ וְטוּבוֹ, אִם כֵּן הָעוֹלָם וּלְמַעְלָה מִמֶּנּוּ הַכֹּל מְאֻשָּׁר, הַכֹּל טוֹב</b> – מצד האמת, המציאות העתידית כבר קיימת כאן ועכשיו, ורק כשאנו מתנגדים בנפשו לאמת זו היא נמנעת מלהתגלות לנו; אולם מי מצוי באחדות בנפשו – <b>אֵיךְ לֹא יִשְׂמַח וְיַעֲלֹז כָּל יֵשׁ בְּרֹב הָעֹנֶג, בְּרֹב הַטּוֹב, שֶׁכָּל מַה שֶּׁהוּא חוּץ לוֹ וּמְשֻׁלָּל מִטּוּבוֹ אֵינוֹ נֶחְשָׁב אֶלָּא לִקְלִפַּת הַשּׁוּם וּלְאֶפֶס מַמָּשׁ</b> – איננו יכול שלא להתמלא בשמחה ובאושר, מכיוון שמכיר הוא שמצד האמת כל דבר אחר מעבר לטוב ההרמוני הינו דמיון כזב ואינו נחשב במאומה; <b>וְגַם זֶה הַיֵּשׁ הַדִּמְיוֹנִי מְשֻׁלַּל הַטּוֹב אֵינוֹ כִּי אִם נוֹשֵׂא לְהַבְלָטַת אוֹר הַטּוֹב, בְּרוּחַ יוֹתֵר בּוֹלֵט, יוֹתֵר חָסוֹן וְיוֹתֵר רַעֲנָן</b> – ואף הממשות הדמיונית שאנו מייחסים לדברים שמעבר לטוב האלוהי (תופעות שליליות למשל), יש להם תפקיד להבליט ולהעצים את הטוב בכך שמתגברים עליהם. יוצא שכל מהלך ההיסטוריה של המציאות איננו אלא הופעה מדהימה של הנצח האלוהי. 



<b>מִדִּין קַל וָחֹמֶר נִלְמַד, שֶׁאִם אוֹתָהּ נְקֻדַּת הָרַע הַצְּרִיכָה לְהִמָּצֵא בְּשִׁיפוּלֶיהָ שֶׁל הַהֹוֶיָּה, כְּדֵי לְבַשֵּׂם עַל יָדָהּ בַּסּוֹף אֶת כָּל אוֹצַר הַטּוֹב, גּוֹרֶמֶת כָּל כָּךְ הַרְבֵּה לְהַאֲפִיל אֶת הַנֹּגְהִים הָעֶלְיוֹנִים, עַד כְּדֵי הִמָּצְאוּת הַגְּבוּלִים שֶׁל הַשְּׁלִילוּת וְהַהֶעְדֵּרִים בְּכָל הָעֲרָכִים, הַגַּשְׁמִיִּים וְהָרוּחָנִיִּים, הַנֹּעַם הַטּוֹב, שֶׁהוּא קֹדֶם לַכֹּל, וּמָלֵא כֹּל, מַגְּמַת כֹּל וְאַחֲרִית כֹּל, כַּמָּה הוּא חוֹדֵר וּמִתְפַּלֵּשׁ בְּכָל הַיֵּשׁ. וְכָל מַה שֶּׁהָאָדָם מִסְתַּכֵּל יוֹתֵר בְּקַל וָחֹמֶר זֶה, הֲרֵי הוּא מִתְמַלֵּא בְּכָל מִלּוּי הַטּוֹב, וְנִשְׁמָתוֹ מִתְעַלֶּה, עֶרְכֵי הַחַיִּים הַמּוּסָרִיִּים וְהַמַּעֲשִׂיִּים שֶׁלּוֹ מִתְעַלִּים, וּמִתְעַדְּנִים עַל יְדֵי אוֹתוֹ נֹעַם הַטּוֹב, "לַחֲזוֹת בְּנֹעַם ד' וּלְבַקֵּר בְּהֵיכָלוֹ" (תְּהִלִּים כז, ד).בשיפוליה</b> – בתחתיתה;<b> ההויה </b>– המציאות;<b> לבסם </b>– לשפר;<b> להאפיל </b>– להחשיך;<b> הנגהים </b>– האורות;<b> וההעדרים </b>– והחסרונות;<b> מגמת </b>– מטרת;<b> ומתפלש </b>– ומתפרט.
<b>מִדִּין קַל וָחֹמֶר נִלְמַד</b> – ניתן ללמוד על הנהגת ה' בעולם מתוך העיקרון של "קל וחומר":<b> שֶׁאִם אוֹתָהּ נְקֻדַּת הָרַע הַצְּרִיכָה לְהִמָּצֵא בְּשִׁיפוּלֶיהָ שֶׁל הַהֹוֶיָּה, כְּדֵי לְבַשֵּׂם עַל יָדָהּ בַּסּוֹף אֶת כָּל אוֹצַר הַטּוֹב, גּוֹרֶמֶת כָּל כָּךְ הַרְבֵּה לְהַאֲפִיל אֶת הַנֹּגְהִים הָעֶלְיוֹנִים, עַד כְּדֵי הִמָּצְאוּת הַגְּבוּלִים שֶׁל הַשְּׁלִילוּת וְהַהֶעְדֵּרִים בְּכָל הָעֲרָכִים, הַגַּשְׁמִיִּים וְהָרוּחָנִיִּים</b> – אם כוח הרע, שיש לו רק תפקיד זמני ונמוך במציאות, כל כך מורגש ומשמעותי עד שהוא מחשיך את האור בעולם ומחולל את המגבלות והחסרונות בכל מישורי החיים, הרי<b> הַנֹּעַם הַטּוֹב, שֶׁהוּא קֹדֶם לַכֹּל, וּמָלֵא כֹּל, מַגְּמַת כֹּל וְאַחֲרִית כֹּל, כַּמָּה הוּא חוֹדֵר וּמִתְפַּלֵּשׁ בְּכָל הַיֵּשׁ</b> – קל וחומר שכוח הטוב, שהוא עיקר ומטרת המציאות, הרבה יותר משמעותי לעולם והוא זה שיתגלה בכל בריה ובריה. <b>וְכָל מַה שֶּׁהָאָדָם מִסְתַּכֵּל יוֹתֵר בְּקַל וָחֹמֶר זֶה, הֲרֵי הוּא מִתְמַלֵּא בְּכָל מִלּוּי הַטּוֹב, וְנִשְׁמָתוֹ מִתְעַלֶּה, עֶרְכֵי הַחַיִּים הַמּוּסָרִיִּים וְהַמַּעֲשִׂיִּים שֶׁלּוֹ מִתְעַלִּים, וּמִתְעַדְּנִים עַל יְדֵי אוֹתוֹ נֹעַם הַטּוֹב</b> – ככל שהאדם מתבוננן ומעמיק בהבנה פשוטה זו כך נחשף הוא לאמיתת המציאות, והופך הוא למוסרי ועדין יותר. את מדרגה זו ביקש משורר התהילים: <b>"לַחֲזוֹת בְּנֹעַם ד' וּלְבַקֵּר בְּהֵיכָלוֹ</b>" – על מנת לחזות בנועם העדינות הא-לוהית יש להתעלות אל מהות המציאות (היכל המלך), שם מתבררת ה"תוכנית המלכותית" של הנהגת העולם. 



<b>כְּשֵׁם שֶׁהַהֹוֶיָּה הַמֻּוחָשִׁית הִיא טְבוּעָה עַל הַתְּנוּעָה הַתְּדִירִית, כֵּן הַהֹוֶיָּה הָרַעְיוֹנִית טְבוּעָה הִיא עַל הַשִּׂמְחָה הַבִּלְתִּי פּוֹסֶקֶת, שָׂמֵחַ הוּא הָעוֹלָם, שִׂמְחָה הִיא הַהֹוֶיָּה הַפְּנִימִית כֻּלָּהּ. מְעַכְּבִים חֶלְקִיִּים מַשְׁבִּיתִים תְּנוּעָה חֶלְקִית, וּמְעַכְּבִים כִּדְגוּמָתָם בָּעוֹלָם הַפְּנִימִי מַשְׁבִּיתִים אֶת הַשִּׂמְחָה. יוֹרֵד הוּא רוּחַ הַחַיִּים מִתְּנוּעַת שִׂמְחָתוֹ הָעַצְמִית, עַל יְדֵי הַהַשְׁבָּתוֹת שֶׁל אִסּוּרוֹ בַּעֲבוֹדַת הַחַיִּים הַטִּבְעִיִּים הַגִּלְמִיִּים, מַשְׁלִים הוּא אֶת חוֹסֶר שִׂמְחָתוֹ בְּתִקְווֹת אֹשֶׁר, שֶׁהוּא מְצַיֵּרָם לְפִי מַצָּבוֹ, הוֹלֵךְ הָרוּחַ וּמִתְגַּדֵּל, וּמַכִּיר בְּיוֹתֵר מִדַּי גָּדְלוֹ אֶת הָאֶפְסִיּוּת שֶׁבַּתִּקְווֹת הַלָּלוּ, וּנְקֻדַּת שִׂמְחָתוֹ יוֹרֶדֶת, עַד שֶׁהוּא מִתְגַּדֵּל כָּל כָּךְ, עַד שֶׁהוּא מַכִּיר שֶׁאֵין כָּל סִבָּה לְהַשְׁבָּתַת הַשִּׂמְחָה הַמְּקוֹרִית, הַשִּׂמְחָה הַהֹוֵיִּת, שִׂמְחַת מְעוֹן עוֹלָמִים, וְאֵינֶנּוּ נִזְקָק עוֹד לְרַקֵּם צִיּוּרֵי תִּקְווֹת נוֹבְלִים. "וְצַדִּיקִים יִשְׂמְחוּ יַעַלְצוּ לִפְנֵי ד' וְיָשִׂישׁוּ בְשִׂמְחָה" (תְּהִלִּים סח, ד).ההויה המוחשית</b> – המציאות הפיסית;<b> התדירית </b>– התמידית;<b> ההשבתות </b>– ההפסקות;<b> אסורו </b>– קישורו, שיקועו;<b> הגלמיים </b>– הגסים;<b> מעון עולמים </b>
– מקום הנצח (א-לוהים);<b> לִרְקֹם </b>– לדמיין;<b> נוֹבְלִים </b>– נופלים, גוועים.
<b>כְּשֵׁם שֶׁהַהוֹיָּה הַמֻּוחָשִׁית הִיא טְבוּעָה עַל הַתְּנוּעָה הַתְּדִירִית, כֵּן הַהוֹיָּה הָרַעְיוֹנִית טְבוּעָה הִיא עַל הַשִּׂמְחָה הַבִּלְתִּי פּוֹסֶקֶת </b>– כשם שבמציאות הפיסית, שנדמית כסטטית, גנוזים כוחות שנעים ללא הרף; כך המציאות הרוחנית מונעת כל העת מכוח שדוחף את החיים להתעלות מתמדת המכונה "שמחה"; <b>שָׂמֵחַ הוּא הָעוֹלָם, שִׂמְחָה הִיא הַהוֹיָּה הַפְּנִימִית כֻּלָּהּ </b>– השמחה היא מפגש עם השלמות הפנימית, וזהו הכוח שמניע את העולם. <b>מְעַכְּבִים חֶלְקִיִּים מַשְׁבִּיתִים תְּנוּעָה חֶלְקִית, וּמְעַכְּבִים כְּדֻגְמָתָם בָּעוֹלָם הַפְּנִימִי מַשְׁבִּיתִים אֶת הַשִּׂמְחָה </b>– אף על פי שהעולם הפיסי בכללותו נע כל הזמן, ישנם גם גורמים שמקפיאים ומעכבים את התנועה באופן חלקי. כך גם ביחס לממד הרוחני: העולם חותר כל העת בשמחה לשלמותו, אולם ישנם גם כוחות הפוכים שפועלים להרחיקו מכך ולהשבית את השמחה. <b>יוֹרֵד הוּא רוּחַ הַחַיִּים מִתְּנוּעַת שִׂמְחָתוֹ הָעַצְמִית, עַל יְדֵי הַהַשְׁבָּתוֹת שֶׁל אִסּוּרוֹ בַּעֲבוֹדַת הַחַיִּים הַטִּבְעִיִּים הַגַּלְמִיִּים, מַשְׁלִים הוּא אֶת חֹסֶר שִׂמְחָתוֹ בְּתִקְווֹת אֹשֶׁר, שֶׁהוּא מְצַיֵּרָם לְפִי מַצָּבוֹ </b>– כשהאדם משתקע ("נאסר") בגסות החיים הטבעיים מתנכר הוא לשמחת החיים ונעשה עבד לצדדים הגולמיים וה"קפואים" של המציאות. בצר לו נאלץ האדם להסתפק בשמחה מוגבלת, בהרגשת סיפוק מענייני העולם הזה, מהישגים כלכליים או חומריים.  אך אין הדבר מחזיק לאורך זמן: <b>הוֹלֵךְ הָרוּחַ וּמִתְגַּדֵּל, וּמַכִּיר בְּיוֹתֵר מִדַּי גָּדְלוֹ אֶת הָאֶפְסִיּוּת שֶׁבַּתִּקְווֹת הַלָּלוּ, וּנְקֻדַּת שִׂמְחָתוֹ יוֹרֶדֶת </b>– ככל שהאדם מתבגר חש הוא חוסר סיפוק מהישגיו כמותיים, ונעשה מדוכדך. <b>עַד שֶׁהוּא מִתְגַּדֵּל כָּל כָּךְ, עַד שֶׁהוּא מַכִּיר שֶׁאֵין כָּל סִבָּה לְהַשְׁבָּתַת הַשִּׂמְחָה הַמְּקוֹרִית, הַשִּׂמְחָה הַהוֹוִית, שִׂמְחַת מְעוֹן עוֹלָמִים, וְאֵינֶנּוּ נִזְקָק עוֹד לִרְקֹם צִיּוּרֵי תִּקְווֹת נוֹבְלִים </b>– הדכדוך מוביל את האדם להכרה ששמחתו הקיומית תמצא רק בתנועה הרוחנית שבעומק חייו הדוחפת אותו להתעלות, להיות טוב יותר וקדוש יותר עד לאין סוף (וממילא איננו זקוק לתלות תקוות שווא בדמיונות תאווה זמניים). צדיקים מטים אוזנם תדיר לשמחה אין סופית זו: "<b>וְצַדִּיקִים יִשְׂמְחוּ יַעַלְצוּ לִפְנֵי ד' וְיָשִׂישׂוּ בְּשִׂמְחָה</b>".
    


<b>הָעֹנֶג הַיּוֹתֵר גָּדוֹל הוּא מַה שֶּׁמִּתְעַנְּגִים עַל הָעֹנֶג שֶׁל ד' מִצַּד עַצְמוֹ. זֶה תָּפִיס בִּרְעוּתָא דְלִבָּא, אַף עַל גַּב דְּלָא תָּפִיס בְּשׁוּם מַחֲשָׁבָה. וְכָל מַגַּמַּת הַשִּׂכְלִיּוּת הַתּוֹרָנִיּוֹת וְהָעֲבוֹדוֹת כֻּלָּן הֵן כְּדֵי לְפַתֵּחַ שְׁבִילִין לְעֹנֶג בָּהִיר עֶלְיוֹן זֶה שֶׁאֵין קֵץ לְהַעִילּוּיִים שֶׁבּוֹ, וּמַדְרֵגוֹתָיו אֵין לָהֶן תַּכְלִית וְקֵץ. וּבְכָל עֵת שֶׁהַנְּשָׁמָה מְצַיֶּרֶת נֵטֶף אֶחָד מֵעֵדֶן עֶלְיוֹן שֶׁבָּעֶלְיוֹנִים. זֶה נַעֲשֵׂית מְדֻשֶּׁנֶת עֹנֶג, וְאוֹר הָאַהֲבָה מִמֶּנּוּ הוּא נוֹבֵעַ. וְשִׁיר הַשִּׁירִים מְיֻסָּד עַל נְקֻדָּה זוֹ, הַמִּתְגַּלֶּה בְּאַהֲבָה בְּתַעֲנוּגִים. שֶׁכָּל עִדּוּנֵי עוֹלָמִים הֵם רַק נִיצוֹצוֹת קַלִּים מֵאוֹר זוֹהַר עֵדֶן נַחֲלֵי תַּעֲנוּגֶיהָ. אַשְׁרֵי הַמְּחַכֶּה לְאוֹר עֵדֶן זֶה, "עַיִן לֹא רָאָתָה אֱלֹהִים זוּלָתְךָ, יַעֲשֶׂה לִמְחַכֵּה לוֹ" (ישעיהו סד, ג).ברעותא דלבא </b>– רצון הלב;<b> דְּלָא תָּפִיס </b>– לא נקלט;<b> מַגְּמַת </b>– מטרת;<b> לְהַעִילּוּיִים </b>– להתרוממות;<b> נֵטֶף </b>– טיפה;<b> עִדּוּנֵי </b>– עינוגי.
<b>הָעֹנֶג הַיּוֹתֵר גָּדוֹל הוּא מַה שֶּׁמִּתְעַנְּגִים עַל הָעֹנֶג שֶׁל ד' מִצַּד עַצְמוֹ </b>– העונג הוא תחושות האושר והסיפוק המושלמות; תחושה זו מושגת במפגש בלתי אמצעי עם א-לוהים, כלומר בהתמקדות במהות החיים ולא בניסיון למצוא אושר בדברים חלקיים כרכוש וכבוד. <b>זֶה </b>– העונג,<b> תָּפִיס בִּרְעוּתָא דְלִבָּא, אַף עַל גַּב דְּלָא תָּפִיס בְּשׁוּם מַחֲשָׁבָה </b>– לא ניתן לכמת את המפגש עם א-לוהים בהגדרות שכליות, גם העליונות ביותר; רק בפתיחות ("רצון הלב") למהות החיים האדם מפנים יותר ויותר את הגודל הא-לוהי (ואזי מרגיש תחושת הזדהות ועונג). <b>וְכָל מַגַּמַּת הַשִּׂכְלִיּוּת הַתּוֹרָנִיּוֹת וְהָעֲבוֹדוֹת כֻּלָּן הֵן כְּדֵי לְפַתֵּחַ שְׁבִילִין לְעֹנֶג בָּהִיר עֶלְיוֹן זֶה שֶׁאֵין קֵץ לְהַעִילּוּיִים שֶׁבּוֹ, וּמַדְרֵגוֹתָיו אֵין לָהֶן תַּכְלִית וְקֵץ </b>– כל מטרת הלימוד התורני ועשיית המצוות היא לפתוח שבילים בלב לגודל הא-לוהי האינסופי. <b>וּבְכָל עֵת שֶׁהַנְּשָׁמָה מְצַיֶּרֶת נֵטֶף אֶחָד מֵעֵדֶן עֶלְיוֹן שֶׁבָּעֶלְיוֹנִים זֶה, נַעֲשֵׂית מְדֻשֶּׁנֶת עֹנֶג, וְאוֹר הָאַהֲבָה מִמֶּנּוּ הוּא נוֹבֵעַ </b>– כל טיפה שסופג ומפנים האדם מנקודה זו, מעצם המפגש עם אמיתת חייו, מתמלא הוא באושר ועונג עילאיים.<b> וְשִׁיר הַשִּׁירִים מְיֻסָּד עַל נְקֻדָּה זוֹ, הַמִּתְגַּלֶּה בְּאַהֲבָה בְּתַעֲנוּגִים. שֶׁכָּל עִדּוּנֵי עוֹלָמִים הֵם רַק נִיצוֹצוֹת קַלִּים מֵאוֹר זוֹהַר עֵדֶן נַחֲלֵי תַּעֲנוּגֶיהָ </b>– מגילת שיר השירים מתארת את האהבה שבין הדוד והרעיה בביטוי "האהבה שבתענוגים". תחושת העונג שבחיבור בין איש ואישה, בין נשמות המשלימות זה את זו, היא מעין  משמעות החיבור שבין עם ישראל לריבונו של עולם. כל עונג חומרי או רוחני איננו אלא השלכה קלה של אותה תחושת שלמות עמוקה של המפגש בין הנשמה ומקורה האלוהי. ענג נפלא זה יתגלה רק בעתיד ולו אנו מצפים: "<b>אַשְׁרֵי הַמְּחַכֶּה לְאוֹר עֵדֶן זֶה, עַיִן לֹא רָאָתָה אֱלֹהִים זוּלָתְךָ, יַעֲשֶׂה לִמְחַכֵּה לוֹ</b>".
 

 
<b>הַמַּצָּב הַמְּאֻשָּׁר הוּא הַמַּצָּב הַנַּפְשִׁי, שֶׁנֹּעַם ד' וְעֹנֶג אַהֲבָה וְשִׁיקוּק עֶלְיוֹן מוֹפִיעַ בְּתוֹךְ הַנְּשָׁמָה בְּמַצָּב שֶׁל מְנוּחָה וּקְבִיעוּת. עַל בָּסִיס זֶה הוֹלֵךְ וּמִתְרַחֵב שֶׁפַע הַדַּעַת, וְהָעִנּוּגִים הָעֶלְיוֹנִים הוֹלְכִים וּמִתְרַחֲבִים. מִשֶּׁפַע בְּרָכָה עֶלְיוֹנָה זוֹ כָּל הַמִּדּוֹת מִתְמַתְּקוֹת, וְהַנְּשָׁמָה הוֹלֶכֶת וְנַעֲשֵׂית עֲדִינָה, וְכָל הַנְּשָׁמוֹת כֻּלָּן, וְכָל הַחַיִּים וְכָל כֹּחוֹת הַהוֹיָּה, שֶׁיֵּשׁ לָהֶם שַׁיָּכוּת לַנְּשָׁמָה הַמְּאֻשֶּׁרֶת הַזֹּאת, הוֹלְכוֹת הֵן וּמִתְבָּרְכוֹת, וּמִתּוֹךְ כָּךְ הָעוֹלָם כֻּלּוֹ מִתְבָּרֵךְ. לְהַעֲמִיד אֶת הָעוֹלָם יוֹתֵר וְיוֹתֵר בְּמַצָּב מְאֻשָּׁר זֶה, צְרִיכָה הַפּוֹלִיטִיקָה כֻּלָּהּ וְכָל חָכְמַת הַחַיִּים לְהִתְכַּוֵּן. הַיּוֹתֵר קָרוֹב לְצַעֲדֵי עֶלְיוֹן אֵלֶּה הוּא יִשְׂרָאֵל, עַם אֲשֶׁר ד' קָרוֹב לוֹ, וְצַדִּיקֵי יִשְׂרָאֵל צְרִיכִים לָשׂוּם כָּל מְעִינָם לְהַמְתִּיק, עַל יְדֵי מְתִיקוּתָם הַפְּנִימִית, אֶת הַנְּשָׁמוֹת כֻּלָּן שֶׁל כָּל יִשְׂרָאֵל. זֹאת הִיא תּוֹצָאָה הַיּוֹתֵר יְשָׁרָה מֵהַכַּוָּנוֹת הַיּוֹתֵר שְׁלֵמוֹת שֶׁל הַתְּפִלָּה, וּמִפְּעֻלּוֹת הַיִּחוּדִים הַמְּיֻחָדִים לַאֲנָשֵׁי הַסְּגֻלָּה, הַנִּגָּשִׁים אֶל ד' וְנוֹהֲרִים אֶל טוּבוֹ. וַחֲסִידִים וְאַנְשֵׁי מַעֲשֶׂה מְצָרְפִים זִיו קָדוֹשׁ זֶה לְשִׂמְחָה שֶׁל מִצְוָה, לְהַגְשִׁים אֶת הָאוֹר בַּחַיִּים.ושיקוק </b>– ותשוקה, ובקשה;<b> הַהוֹיָּה </b>– המציאות;<b> וְנוֹהֲרִים </b>– ורודפים;<b> לְהַגְשִׁים</b> – לממש.
 
<b>הַמַּצָּב הַמְּאֻשָּׁר הוּא הַמַּצָּב הַנַּפְשִׁי, שֶׁנֹּעַם ד' וְעֹנֶג אַהֲבָה וְשִׁיקּוּק עֶלְיוֹן מוֹפִיעַ בְּתוֹךְ הַנְּשָׁמָה בְּמַצָּב שֶׁל מְנוּחָה וּקְבִיעוּת</b> – האושר איננו תלוי בקניין חיצוני אלא במעמד נפשי של שאיפת התעלות ומפגש מתמיד עם הטוב האלוהי הטמון במעמקי הנשמה. <b>עַל בָּסִיס זֶה הוֹלֵךְ וּמִתְרַחֵב שֶׁפַע הַדַּעַת, וְהָעֲנוּגִים הָעֶלְיוֹנִים הוֹלְכִים וּמִתְרַחֲבִים</b> – כשהאדם מכוון את חייו על בסיס זה – כל החיים מקבלים משמעות נצחית והאדם מתמלא בעונג וסיפוק. <b>מִשֶּׁפַע בְּרָכָה עֶלְיוֹנָה זוֹ כָּל הַמִּדּוֹת מִתְמַתְּקוֹת, וְהַנְּשָׁמָה הוֹלֶכֶת וְנַעֲשֵׂית עֲדִינָה, וְכָל הַנְּשָׁמוֹת כֻּלָּן, וְכָל הַחַיִּים וְכָל כֹּחוֹת הַהֹוֶיָּה, שֶׁיֵּשׁ לָהֶם שַׁיָּכוּת לַנְּשָׁמָה הַמְּאֻשֶּׁרֶת הַזֹּאת, הוֹלְכוֹת הֵן וּמִתְבָּרְכוֹת, וּמִתּוֹךְ כָּךְ הָעוֹלָם כֻּלּוֹ מִתְבָּרֵךְ</b> – צורת חיים שכזו משפיע לטובה על כל חיי האדם. רצונו נעשה מוסרי ועמוק יותר ורגשותיו והתנהגותו הכללית מאוזנות ומבוקרות יותר; בנוסף, כל מעגלי המציאות שמחוברים אליו הולכים וממתעלים והדבר משפיע לטובה על העולם כולו. <b>לְהַעֲמִיד אֶת הָעוֹלָם יוֹתֵר וְיוֹתֵר בְּמַצָּב מְאֻשָּׁר זֶה, צְרִיכָה הַפּוֹלִיטִיקָה כֻּלָּהּ וְכָל חָכְמַת הַחַיִּים לְהִתְכַּוֵּן</b> – תפקידם של אנשי ההנהגה והתרבות הוא לכוון ולחנך את הציבור לסגנון חיים כזה שמעמיד את האדם על בקשת קרבת א-לוהים. <b>הַיּוֹתֵר קָרוֹב לְצַעֲדֵי עֶלְיוֹן אֵלֶּה הוּא יִשְׂרָאֵל, עַם אֲשֶׁר ד' קָרוֹב לוֹ, וְצַדִּיקֵי יִשְׂרָאֵל צְרִיכִים לָשׂוּם כָּל מְעִינָם לְהַמְתִּיק, עַל יְדֵי מְתִיקוּתָם הַפְּנִימִית, אֶת הַנְּשָׁמוֹת כֻּלָּן שֶׁל כָּל יִשְׂרָאֵל</b> – במהלך ההיסטוריה עברה במסורת הישראלית התובנה שאת אושר החיים יש למצוא ביחס של האדם אל אלוהיו; הצדיקים שבישראל צריכים להשפיע את רוח זו על כל העם. <b>זֹאת הִיא תוֹצָאָה הַיּוֹתֵר יְשָׁרָה מֵהַכַּוָּנוֹת הַיּוֹתֵר שְׁלֵמוֹת שֶׁל הַתְּפִלָּה, וּמִפְּעֻלּוֹת הַיִּחוּדִים הַמְּיֻחָדִים לַאֲנָשֵׁי הַסְּגֻלָּה, הַנִּגָּשִׁים אֶל ד' וְנוֹהֲרִים אֶל טוּבוֹ</b> – כל הכוונות העליונות של המקובלים, בתפילה ובמעשים בעלי כוונה מיוחדת ("יחודים"), באים להוביל את החיים לקרבת א-לוהים; <b>וַחֲסִידִים וְאַנְשֵׁי מַעֲשֶׂה מְצָרְפִים זִיו קָדוֹשׁ זֶה לְשִׂמְחָה שֶׁל מִצְוָה, לְהַגְשִׁים אֶת הָאוֹר בַּחַיִּים</b> – פעולות המצוות המעשיות, שנעשות מתוך חיבור אל הרצון האלוהי, מעוררות שמחה בנפש כי הן מוציאות לפועל ("מגשימות") את הרצון הא-לוהי בחיים.     



<b>בְּמַחְשָׁבוֹת הַגְּדוֹלוֹת, הַכְּלָלִיּוֹת, מִתְגַּלֶּה הַנֹּעַם הָעֶלְיוֹן שֶׁל עוֹלָם הַבָּא, אוֹר הַבִּינָה, וּבְרַעְיוֹנוֹת וְעֵצוֹת הַמּוּסָר וְהַהַדְרָכָה הַמִּדָּתִית וְכָל פְּרָטֶיהָ שֶׁל תּוֹרָה מִתְגַּלֶּה זִיו הַשָּׁלוֹם, וְהַשְׁפָּעַת הַטּוֹב, הַמְּיַסֵּד עוֹלָם, וּמְכִינוֹ לִהְיוֹת עוֹמֵד וְחַי בְּחַיֵּי הַיָּחִיד וּבְחַיֵּי הַחֶבְרָה, בְּחַיֵּי שָׁעָה וּבְחַיֵּי עוֹלָם, וְהַיְנוּ "דְּרָכֶיהָ דַרְכֵי נֹעַם וְכָל נְתִיבוֹתֶיהָ שָׁלוֹם" (מִשְׁלֵי ג, יז). 'וְצַדִּיקִים הוֹלְכִים תָּמִיד מֵחַיִל אֶל חַיִל' (עַל פִּי בְּרָכוֹת סד, א), מִדֶּרֶךְ לִנְתִיב, וּמְטַיְּלִים מִנָּתִיב לְדֶרֶךְ בְּעִלּוּיִים, וְטוֹעֲמִים אֶת הַנֹּעַם בְּכָל עֲדָנָיו, וּמִתְעַנְּגִים עַל רֹב שָׁלוֹם, וְעוֹלִים מִן הַשָּׁלוֹם, וְהַמְּנוּחָה שֶׁבָּאָה לְרַגְלָיו, אֶל הַנֹּעַם, וּמַרְבִּים נֹעַם בְּעוֹלָם הָרוּחָנִי וּבְחַיֵּי הַנְּשָׁמוֹת, וְשָׁלוֹם בְּעוֹלָם הַמַּעֲשֶׂה וּבְחַיֵּי הַגְּוִיּוֹת. "וְלֹא מָצָא הַקָּבָּ"ה כְּלִי מַחֲזִיק בְּרָכָה לְיִשְׂרָאֵל אֶלָּא הַשָּׁלוֹם" (עוּקְצִין ג, יב), וּמָה מֻנָּח בְּתוֹךְ הַכְּלִי הַהוּא, עֶצֶם הַבְּרָכָה, וּמָה הִיא עֶצֶם הַבְּרָכָה זֶהוּ הַנֹּעַם, בִּרְכַּת מֹשֶׁה שֶׁבֵּרַךְ אֶת עוֹשֵׂי הַמִּשְׁכָּן, כַּאֲשֶׁר הֵבִיאוּ אֵלָיו, וְרָאָה שֶׁעָשׂוּ כְּכֹל אֲשֶׁר צִוָּה ד' אוֹתוֹ, וּמָה בְּרָכָה בֵּרְכָם, "וִיהִי נֹעַם ד' אֱלֹהֵינוּ עָלֵינוּ, וְכֵן אָמַר לָהֶם, יְהִי רָצוֹן שֶׁתַּשְׁרֶה שְׁכִינָה בְּמַעֲשֵׂי יְדֵיכֶם" (סִפְרָא עַל וַיִּקְרָא ט). וְהִיא שְׁכִינָה הָעֶלְיוֹנָה, אוֹצַר הַנֹּעַם, רְחֹבוֹת הַנָּהָר, מְקוֹר הַתּוֹרָה, בְּכָל נָעֳמָהּ. "הַנֶּחֱמָדִים מִזָּהָב וּמִפַּז רָב" (תְּהִלִּים יט, יא). זִיו</b> – אור עמום;<b> הַמְּיַסֵּד</b> – המבסס, הבונה;<b> מִדֶּרֶךְ</b> – מסלול כללי ורחב;<b> לִנְתִיב</b> – מסלול פרטי וצר;<b> בְּעִלּוּיִים</b> – בהתרוממותם;<b> לְרַגְלָיו</b> – בגללו, בסיבתו;<b> הַגְּוִיּוֹת</b> – הגופים;<b> אוֹצָר</b> – מקור.
<b>בְּמַחְשָׁבוֹת הַגְּדוֹלוֹת, הַכְּלָלִיּוֹת, מִתְגַּלֶּה הַנֹּעַם הָעֶלְיוֹן שֶׁל עוֹלָם הַבָּא</b> – כשמעמיקים בסודות התורה ומאמצים מבט כללי על העולם, חש אדם הרמוניה ונגיעה בעידן העתידי של ה"עולם הבא" שבו יתברר כיצד כל פרט במציאות הוא חלק מתוכנית גדולה ונפלאה; מדרגה זו מכונה <b>אוֹר הַבִּינָה</b> – הבנה עליונה ששופכת אור על חיינו בעולם הזה. <b>וּבְרַעְיוֹנוֹת וְעֵצוֹת הַמּוּסָר וְהַהַדְרָכָה הַמִּדָּתִית וְכָל פְּרָטֶיהָ שֶׁל תּוֹרָה מִתְגַּלֶּה זִיו הַשָּׁלוֹם, וְהַשְׁפָּעַת הַטּוֹב, הַמְּיַסֵּד עוֹלָם, וּמְכִינוֹ לִהְיוֹת עוֹמֵד וְחַי בְּחַיֵּי הַיָּחִיד וּבְחַיֵּי הַחֶבְרָה, בְּחַיֵּי שָׁעָה וּבְחַיֵּי עוֹלָם</b> – מעבר לתורת הסוד, קיים בלימוד התורה גם רובד פשוט יותר שמתייחס לתיקון פרטי המידות והמוסר של האדם. מדרגה זו מכונה "זיו השלום" היינו אור עמום שמאפשר לנהל את העולם הזה בשלום ובסדר ולבסס את חיי היחיד והחברה לא רק בעולמות העליונים אלא גם במישור הארצי; <b>וְהַיְנוּ</b> כוונת הפסוק: "<b>דְּרָכֶיהָ דַרְכֵי נֹעַם וְכָל נְתִיבוֹתֶיהָ שָׁלוֹם</b>" – בתורה קיימת "דרך" רחבה שמעניקה נעם והרמוניה לחיים הכלליים, ו"נתיב" מצומצם יותר שמדריך את האדם בפרטי חייו. <b>'וְצַדִּיקִים הוֹלְכִים תָּמִיד מֵחַיִל אֶל חַיִל', מִדֶּרֶךְ לִנְתִיב, וּמְטַיְּלִים מִנָּתִיב לְדֶרֶךְ בְּעִלּוּיִים</b> – הצדיקים אוחזים בשני יסודות אלה: ב"דרך" וב"נתיב" יחדיו. ההתעלות הרוחנית לא סותרת חדירת התורה לכל פרטי חייהם והדקדקנות הפרטנית לא מבטלת התעלותם אל המרחב הרוחני;<b> וְטוֹעֲמִים אֶת הַנֹּעַם בְּכָל עֲדָנָיו, וּמִתְעַנְּגִים עַל רֹב שָׁלוֹם, וְעוֹלִים מִן הַשָּׁלוֹם, וְהַמְּנוּחָה שֶׁבָּאָה לְרַגְלָיו, אֶל הַנֹּעַם, וּמַרְבִּים נֹעַם בְּעוֹלָם הָרוּחָנִי וּבְחַיֵּי הַנְּשָׁמוֹת, וְשָׁלוֹם בְּעוֹלָם הַמַּעֲשֶׂה וּבְחַיֵּי הַגְּוִיּוֹת</b> – והם נהנים הן מן ה"נעם" והן מן ה"שלום", ומצליחים להביא הרמוניה רוחנית בעולם העליון ודקדוק פרטי בעולם המעשה והגוף. המדרש מתאר ש"<b>לֹא מָצָא הַקָּבָּ"ה כְּלִי מַחֲזִיק בְּרָכָה לְיִשְׂרָאֵל אֶלָּא הַשָּׁלוֹם</b>",<b> ו</b>נשאלת השאלה: <b>מֶה מוּנָּח בְּתוֹךְ הַכְּלִי הַהוּא</b>? ונענית התשובה: <b>עֶצֶם הַבְּרָכָה</b>! ומה היא עצם הברכה? זהו הנועם, ברכת משה שברך את עושי המשכן, כאשר הביאו אליו, וראה שעשו ככל אשר צוה ד' אותו – חז"ל מתארים שבזמן חנוכת המשכן, שבו שוכנת הקדושה בפרטי העולם הזה, הופיע "נעם", כלומר תחושת הרמוניה, וזוהי עצם הברכה; <b>וּמֶה בְּרָכָה בֵּרְכָם</b> משה<b>? "וִיהִי נֹעַם ד' אֱלֹהֵינוּ עָלֵינוּ, וְכֵן אָמַר לָהֶם, יְהִי רָצוֹן שֶׁתִּשְׁרֶה שְׁכִינָה בְּמַעֲשֵׂי יְדֵיכֶם" וְהִיא שְׁכִינָה הָעֶלְיוֹנָה, אוֹצַר הַנֹּעַם, רְחֹבוֹת הַנָּהָר, מְקוֹר הַתּוֹרָה, בְּכָל נָעֳמָהּ</b> – השכינה היא השפע ("רחובות הנהר") הא-לוהי שמתגלה בשיא ברכתו ונועמו בדברי התורה שנאמר עליהם <b>"הַנֶּחְמָדִים מִזָּהָב וּמִפַּז רָב"</b>.

<b>לִבְכָל הַמִּתְעוֹרֵר בָּעוֹלָם מִדּוֹר דּוֹרוֹת עַד אַחֲרִית, הַכֹּל הוּא חֶלְקֵי שְׁאִיפוֹת וְחֶלְקֵי הַכָּרוֹת, שֶׁהוֹלְכוֹת וּמִצְטָרְפוֹת לִיצִירָה שְׁלֵמָה. עַד שֶׁלֹּא בָּאָה הַצּוּרָה הַמַּשְׁלִימָה, הַמַּכְנֶסֶת אֶת הַכֹּל אֶל שְׁלֵמוּתָהּ, יֵשׁ בָּהֶם טוֹב וָרַע, אֱמֶת וְשֶׁקֶר, טֻמְאָה וְטָהֳרָה, קֹדֶשׁ וְחוֹל. אֲבָל כְּשֶׁיּוֹפִיעַ הָאוֹר שֶׁל הַהִתְאַחֲדוּת הַכּוֹלֶלֶת, שֶׁיִּהְיֶה מְבֹרָר כָּל אֵלֶּה הַשְּׁאִיפוֹת וְחֶלְקֵי הַהַכָּרוֹת לָמָּה הֵן בָּאוֹת, אָז הַכֹּל יוּכַר לְטוֹב, לֶאֱמֶת, לְטָהֳרָה, וְלִקְדֶשׁ, עוֹלָם שֶׁכֻּלּוֹ שַׁבָּת, שֶׁכֻּלּוֹ טוֹב. מִדּוֹר דּוֹרוֹת</b> – מימים עברו; <b>אַחֲרִית</b> – סוף כל הדורות.
<b>כָּל הַמִּתְעוֹרֵר בָּעוֹלָם מִדּוֹר דּוֹרוֹת עַד אַחֲרִית, הַכֹּל הוּא חֶלְקֵי שְׁאִיפוֹת וְחֶלְקֵי הַכָּרוֹת, שֶׁהוֹלְכוֹת וּמִצְטָרְפוֹת לִיצִירָה שְׁלֵמָה</b> – כל תנועה במהלך ההיסטוריה – חברתית, מדעית או תרבותית מגלה חלק מסוים מן השלמות הא-לוהית; וכולן יחדיו מצטרפות אט אט לשלמות-על שכוללת את הטוב שבכל תרבות ומדע. <b>עַד שֶׁלֹּא בָּאָה הַצּוּרָה הַמַּשְׁלִימָה, הַמַּכְנֶסֶת אֶת הַכֹּל אֶל שְׁלֵמוּתָהּ, יֵשׁ בָּהֶם טוֹב וָרַע, אֱמֶת וְשֶׁקֶר, טֻמְאָה וְטָהֳרָה, קֹדֶשׁ וְחוֹל</b> – כל עוד לא התרחשה שלמות-העל – כל תנועה אנושית יש מן האמת ומן השקר, מן הטוב ומן הרע, שהרי אין תנועה שכוללת את האיזון המושלם. <b>אֲבָל כְּשֶׁיּוֹפִיעַ הָאוֹר שֶׁל הַהִתְאַחֲדוּת הַכּוֹלֶלֶת, שֶׁיִּהְיֶה מְבֹרָר כָּל אֵלֶּה הַשְּׁאִיפוֹת וְחֶלְקֵי הַהַכָּרוֹת לָמָּה הֵן בָּאוֹת, אָז הַכֹּל יוּכַר לְטוֹב, לֶאֱמֶת, לְטָהֳרָה, וְלִקְדֶשׁ, עוֹלָם שֶׁכֻּלּוֹ שַׁבָּת, שֶׁכֻּלּוֹ טוֹב</b> – לעתיד לבוא, יתברר כיצד כל התנועות החלקיות הללו תרמו לתמונה השלמה. אותו הזמן נקרא בפי חז"ל "יום שכולו שבת" (משנה תמיד ז, ד), השבת מלמדת על המציאות העתידית שבא השלמות תתגלה בעולם. שלמות זו תקיף לעתיד את כל מרחבי חיי האדם והעולם בכללתו.

<b>מַאֲמָר חֲמִישִׁיהִתְעַלּוּת הָעוֹלָםמַעֲרֶכֶת הִתְעַלּוּת הָעוֹלָםבַּחֲזִיּוֹן כָּל כֹּחַ הוֹלֵךְ וּמִתְעַלֶּה, אֵין מַהֲלָכוֹ לְבַטָּלָה, כִּי אִם עִלּוּי הוּא לוֹ. וְעֵרֶךְ יֵשׁ לְהָעִלּוּי בֵּין מִצַּד עַצְמוֹ, בֵּין מִצַּד צֵרוּפוֹ אֶל הַיִּשִּׁים הָאֲחֵרִים. אֶת הַתּוּכִיּוּת הָעַצְמִית שֶׁל כָּל מָצוּי וְכָל כֹּחַ וַדַּאי אֵין אָנוּ מַכִּירִים, וְיְכוֹלִים אָנוּ לְצַיֵּר, כִּי גַּם בְּמָקוֹם הָאִלְּמוּת הַגְּמוּרָה הַנִּרְאֵית לָנוּ, שָׁם בִּפְנִים חַיִּים מְפַכִּים. כָּל מַה שֶּׁיֵּשׁ בְּכָל אָטֹם, וּבְכָל מַה שֶּׁהוּא קָטֹן מֵהֶם, בְּכָל נִיד כָּל דְּהוּ, קַל וָחֹמֶר בְּכָל דּוֹמֵם מְצֻיָּר בְּצוּרָה בְּכָל דָּבָר מְשֻׁכְלָל אֵיזֶה שִׁכְלוּל, וְקַל וָחֹמֶר עוֹד יוֹתֵר בְּכָל הָאוֹרְגָּנִים, בְּכָל צֶמַח, וּבְכָל חַי לְמִינֵהוּ, הַכֹּל הוֹלֵךְ וְשׁוֹטֵף, הַכֹּל מִתְעַלֶּה. חִלּוּף הַצּוּרוֹת לֹא בְּמַעְגָּל סוֹבֵב הוּא לְבַדּוֹ, כִּי אִם גַּם בְּקַו עֹלֶה, שֶׁאֵין קֵץ לְעֲלִיּוֹתָיו. וְכָל חוֹדֵר פְּנִימִי, כָּל מְשׁוֹרֵר נֶאֱמָן, כָּל מַקְשִׁיב בְּרוּחַ הַקֹּדֶשׁ פּוֹגֵשׁ הוּא אֶת כָּל הַיֵּשׁ בַּעֲלִיּוֹתָיו, וְקַל וָחֹמֶר לְאָדָם, וְכָל שֶׁכֵּן לְלְאֻמִּים וְנִשְׁמוֹתֵיהֶם, וְעַל אַחַת כַּמָּה וְכַמָּה לְעוֹלָמִים שְׁלֵמִים, וּבְכָל תֹּקֶף וְיִתְרוֹן לִכְלָלוּת כָּל הָעוֹלָמִים וְהַהֲוָיוֹת, הָעֲלִיּוֹת הוֹלְכוֹת בְּלֹא הֶרֶף, בְּכָל עוֹלֶה, גַּם הַיְּרִידוֹת עֲלִיּוֹת הֵנָּה בִּפְנִימִיּוּת. וְלִפִי הַתֹּם וְהַיֹּשֶׁר, וְלִפִי אִזּוּן הַחָכְמָה וְהַמֵּישָׁרִים, הַקְּדֻשָּׁה וְהַדְּבֵקוּת הָאֱלֹהִית הַטְּהוֹרָה, לְפִי רוּם הַנְּשָׁמָה וְעֹז חֲבִיוֹנָה, כָּכָה מֻקְשָׁב הוּא קוֹל הָעוֹלִים, קוֹל קוֹלִי קוֹלוֹת שֶׁל עוֹלָמִים עוֹלִים, עוֹלִים בְּהֲוִיָּתָם, עוֹלִים בְּבִנְיָנָם, עוֹלִים בְּשִׁכְלוּלָם, עוֹלֶה פְּנִימִיּוּת חִיּוּתָם גַּם בְּחֻרְבָּנָם וְנִתּוּצָם, הַכֹּל עוֹלֶה, הַכֹּל מִצְטָרֵף וּמִזְדַּכֵּךְ, הַכֹּל נוֹתֵן פְּאֵר לְחַי הָעוֹלָמִים. וְקֶשֶׁב תְּהִלָּה זוֹ יִשְׂרָאֵל קֹשֵׁב, עִם כָּל הָעוֹלָמִים הֲרֵי הוּא עוֹלֶה, חַיּוֹת שְׂרָפִים וְאוֹפַנֵּי קֹדֶשׁ הֵם חֲבֵרָיו, עִמָּם, עִם כֻּלָּם יַחַד, גְּאוֹן ד' יִשָּׂא. הָרוּחַ הַחַיָּה בְּתוֹלַדְתּוֹ, בְּעֹמֶק נִשְׁמָתוֹ, הַמִּתְרָאֶה בְּתוֹרָתוֹ, בֶּאֱמוּנָתוֹ, בְּכָל נִפְלְאוֹת עוֹלָם אֲשֶׁר חָזוּ עֵינָיו וַאֲשֶׁר עוֹד יֶחֱזוּ, רִכּוּז כָּל מְלֹא עֲלִיַּת עוֹלְמֵי עוֹלָמִים הוּא. "עַם זוּ יָצַרְתִּי לִי תְּהִלָּתִי יְסַפֵּרוּ" (ישעיהו מג, כא). בַּחֲזִיּוֹן – במבט הרוחני; <b>עִלּוּי</b> – התרוממות; <b>הַיִּשִּׁים</b> – האובייקטים; <b>הָאִלְּמוּת</b> – הדממה, ובהקשר שלנו: סטטיות דוממת; <b>נִיד כָּל דְּהוּ</b> – תנועה קלה; <b>וְהַהֲוָיוֹת</b> – והמציאויות; <b>רוּם</b> – גובה; <b>וְעֹז חֲבִיוֹנָה</b> – ועוצמתה הפנימית; <b>מֻקְשָׁב</b> – נשמע; <b>וְנִתּוּצָם</b> – והריסתם, ושבירתם; <b>קֹשֵׁב</b> – מקשיב; <b>בְּתוֹלַדְתּוֹ</b> – בהיסטוריה שלו; <b>הַמִּתְרָאֶה</b> – המתגלה.
<b>בַּחֲזִיּוֹן כָּל כֹּחַ הוֹלֵךְ וּמִתְעַלֶּה, אֵין מַהֲלָכוֹ לְבַטָּלָה, כִּי אִם עִלּוּי הוּא לוֹ</b> – במבט רוחני ניתן להבחין כיצד כל אובייקט במציאות מתעלה כל העת, וגם רגעים שנדמים כסתמיים (או שליליים) מתגלים למפרע כחלק מתהליך ההתעלות; <b>וְעֵרֶךְ יֵשׁ לְהָעִלּוּי בֵּין מִצַּד עַצְמוֹ, בֵּין מִצַּד צֵרוּפוֹ אֶל הַיִּשִּׁים הָאֲחֵרִים</b>
– ההתעלות מתרחשת הן באובייקט והן במערכת היחסים שלו עם אובייקטים אחרים. כיצד ניתן להבחין בחזון זה במציאות הממשית? <b>אֶת הַתּוֹכִיּוּת הָעַצְמִית שֶׁל כָּל מָצוּי וְכָל כֹּחַ וַדַּאי אֵין אָנוּ מַכִּירִים, וְיָכוֹלִים אָנוּ לְצַיֵּר, כִּי גַּם בְּמָקוֹם הָאִלְּמוּת הַגְּמוּרָה הַנִּרְאֵית לָנוּ, שָׁם בִּפְנִים חַיִּים מְפַכִּים</b> – גם אם בעיני בשר אנו מזהים חומר דומם, חסר חיים, אין זו אלא מה שנראה מבחוץ; בפנימיות כל חומר קיים גרעין חי שמשתנה תדיר. <b>כָּל מַה שֶּׁיֵּשׁ בְּכָל אָטֹם, וּבְכָל מַה שֶּׁהוּא קָטָן מֵהֶם, בְּכָל נִיד כָּל דֶּהוּ, קַל וָחֹמֶר בְּכָל דּוֹמֵם מְצֻיָּר בְּצוּרָה בְּכָל דָּבָר מְשֻׁכְלָל אֵיזֶה שִׁכְלוּל, וְקַל וָחֹמֶר עוֹד יוֹתֵר בְּכָל הָאוֹרְגָּנִים, בְּכָל צֶמַח, וּבְכָל חַי לְמִינֵהוּ, הַכֹּל הוֹלֵךְ וְשׁוֹטֵף, הַכֹּל מִתְעַלֶּה</b> – בכל חלקיק ("אטום") של המציאות ולו הזעיר ביותר, קיימת דינאמיות והתפתחות; קל וחומר באובייקטים דוממים גדולים יותר; ועוד יותר במדרגות מפותחות של הצומח והחי. <b>חִלּוּף הַצּוּרוֹת לֹא בְמַעְגָּל סוֹבֵב הוּא לְבַדּוֹ, כִּי אִם גַּם בְּקוֹ עֹולֶה, שֶׁאֵין קֵץ לְעֶלְיוֹתָיו</b> – למרות שמבט חיצוני נדמה שהמציאות הטבעית סובבת במעגלים – לידה, בגרות, התרבות, הזדקנות, מוות ולידה מחודשת – מבט מעמיק יותר מזהה במציאות תנועת חיים מתקדמת (קו), שמתגלה בחשבון הנצח של ההיסטוריה המתעלה מדור לדור. <b>וְכָל חוֹדֵר פְּנִימִי, כָּל מְשׁוֹרֵר נֶאֱמָן, כָּל מַקְשִׁיב בְּרוּחַ הַקֹּדֶשׁ פּוֹגֵשׁ הוּא אֶת כָּל הַיֵּשׁ בַּעֲלִיּוֹתָיו, וְקַל וָחֹמֶר לְאָדָם, וְכָל שֶׁכֵּן לְלְאֻמִּים וְנִשְׁמוֹתֵיהֶם, וְעַל אַחַת כַּמָּה וְכַמָּה לְעוֹלָמִים שְׁלֵמִים, וּבְכָל תֹּקֶף וְיִתְרוֹן לִכְלָלוּת כָּל הָעוֹלָמִים וְהַהֲוִיּוֹת</b> – הנביאים ובעלי רוח הקודש מזהים את רוח החיים שדוחפת את הממדים כולם להתעלות – דומם, צומח, בחי, אדם, אנושות וקוסמוס; וניתן לזהות זאת ביתר עוצמה בכללות המציאות; <b>הָעֲלִיּוֹת הוֹלְכוֹת בְּלֹא הֶרֶף, בְּכָל עוֹלֶה, גַּם הַיְּרִידוֹת עֲלִיּוֹת הֵנָּה בִּפְנִימִיּוּת</b> – אין הפסק להתעלות העולמות וגם מה שנראה כירידה וקושי איננו אלא משבר שיוביל להתקדמות גדולה יותר. <b>וְלִפִי הַתֹּם וְהַיֹּשֶׁר, וְלִפִי אִזּוּן הַחָכְמָה וְהַמְּשָׁרִים, הַקְּדֻשָּׁה וְהַדְּבֵקוּת הָאֱלֹהִית הַטְּהוֹרָה, לְפִי רוּם הַנְּשָׁמָה וְעֹז חֶבְיוֹנָהּ, כָּכָה מֻקְשָׁב הוּא קוֹל הָעוֹלִים, קוֹל קוֹלִי קוֹלוֹת שֶׁל עוֹלָמִים עוֹלִים, עוֹלִים בַּהֲוִיָּתָם, עוֹלִים בְּבִנְיָנָם, עוֹלִים בְּשִׁכְלוּלָם, עוֹלָה פְּנִימִיּוּת חִיּוּתָם גַּם בְּחָרְבָּנָם וְנִתּוּצָם, הַכֹּל עוֹלֶה, הַכֹּל מִצְטָרֵף וּמִזְדַּכֵּךְ, הַכֹּל נוֹתֵן פְּאֵר לְחַי הָעוֹלָמִים</b> – ככל שאדם מלא תמימות, ישרות, חכמה, קדושה ודבקות; ככל שפנימיות נשמתו מתבטאת יותר – כך שומע הוא יותר את תיקון העולמות (וגם המשברים בדרך מוסיפים הם לתיקון). <b>וְקֶשֶׁב תְּהִלָּה זוֹ יִשְׂרָאֵל קוֹשֵׁב, עִם כָּל הָעוֹלָמִים הֲרֵי הוּא עוֹלֶה, חַיּוֹת שְׂרָפִים וְאֹופַנֵּי קֹדֶשׁ הֵם חֲבֵרָיו, עִמָּם, עִם כֻּלָּם יַחַד, גְּאוֹן ד' יִשָּׂא</b> – הקשבה זו היא תכונה ייחודית לעם ישראל, שיחד עם הכוחות הרוחניים המניעים את המציאות (מלאכים), נושאים בגאווה את שם ה' בעולם. <b>הָרוּחַ הַחַיָּה בְּתוֹלַדְתּוֹ, בְּעֹמֶק נִשְׁמָתוֹ, הַמִּתְרַאָּה בְּתוֹרָתוֹ, בֶּאֱמוּנָתוֹ, בְּכָל נִפְלְאוֹת עוֹלָם אֲשֶׁר חָזוּ עֵינָיו וַאֲשֶׁר עוֹד יֶחֱזוּ, רִכּוּז כָּל מְלֹא עֲלִיַּת עוֹלְמֵי עוֹלָמִים הוּא</b> – הרוח החיה של ההיסטוריה הישראלית, שמתגלה בתורתו ובניסים ובנפלאות שעברו ושעוד יעברו עליו – היא ההופעה המרוכזת של "תהילת ה'" בעולם; ועל עם ישראל נאמר "<b>עַם זוּ יָצַרְתִּי לִי תְּהִלָּתִי יְסַפֵּרוּ</b>".

<b>הַהוֹפָעָה שֶׁבָּאָה לְאָדָם, לָחוּשׁ עַל יָדָהּ אֶת הַיְּצִירָה, לֹא כְּדָבָר שֶׁכְּבָר נִגְמַר וְנַעֲשָׂה, אֶלָּא כְּדָבָר שֶׁהוּא תָּמִיד מִתְהַוֶּה, מִתְעַלֶּה, מִתְפַּתֵּחַ וּמִתְרוֹמֵם, זוֹ הִיא 'שֶׁמַּעֲלֶה אוֹתוֹ מִתַּחַת הַשֶּׁמֶשׁ לְמַעְלָה מִן הַשֶּׁמֶשׁ, מִמָּקוֹם שֶׁאֵין כָּל חָדָשׁ, לְמָקוֹם שֶׁאֵין כָּל יָשָׁן, שֶׁהַכֹּל מִתְחַדֵּשׁ' (עַל פִּי שַׁבָּת לְב, ב), שֶׁשִּׂמְחַת שָׁמַיִם וָאָרֶץ הוֹוֶה בּוֹ, כְּיוֹם שֶׁנִּבְרְאוּ בוֹ. וְעַל יְדֵי אַסְפַּקְלַרְיָא בְּהִירָה זוֹ מַבִּיטִים בְּכָל הָעוֹלָמוֹת, וּבְהִתּוֹלְדָה הַכְּלָלִית וְהָאֱנוֹשִׁית, בְּגוֹרַל הַחַיִּים שֶׁל כָּל יְצוּר, וּבְכָל הַמְּאוֹרָעוֹת שֶׁל כָּל הַזְּמַנִּים. וְ"יוֹם שֶׁכֻּלּוֹ שַׁבָּת" (מִשְׁנָה תָּמִיד ז, ד), שֶׁבּוֹ מֵאִירָה מְנוּחַת הָעוֹלָמִים, הוּא יוֹם שֶׁהַחִדּוּשׁ הַשּׁוֹפֵעַ תָּדִיר הִיא תְּכוּנַת יְצִירָתוֹ, שֶׁאֵינוֹ צָרִיךְ גְּמַר וְתַכְלִית. כִּי חֶמְדַּת יָמִים הוּא, "כְּלִיל תִּפְאֶרֶת" (תְּפִלַּת שַׁבָּת), מְקוֹר כָּל הַבְּרָכוֹת. מִתְהַוֶּה</b> – נוצר, מתקדם כל העת;<b> הוֹוֶה</b> – מצויה;<b> אַסְפַּקְלַרְיָא</b> – זכוכית;<b> וּבְהִתּוֹלְדָה</b> – ובהיסטוריה;<b> גְּמַר</b> – סוף;<b> כְּלִיל</b> – שלמות.
<b>הַהוֹפָעָה שֶׁבָּאָה לְאָדָם, לָחוּשׁ עַל יָדָהּ אֶת הַיְּצִירָה, לֹא כְּדָבָר שֶׁכְּבָר נִגְמַר וְנַעֲשָׂה, אֶלָּא כְּדָבָר שֶׁהוּא תָּמִיד מִתְהַוֶּה, מִתְעַלֶּה, מִתְפַּתֵּחַ וּמִתְרוֹמֵם</b> – ההכרה שהמציאות אינה דבר סטטי ומקובע אלא דינאמית ומתחדשת תמיד, <b>זוֹ הִיא 'שֶׁמַּעֲלֶה אוֹתוֹ מִתַּחַת הַשֶּׁמֶשׁ לְמַעְלָה מִן הַשֶּׁמֶשׁ, מִמָּקוֹם שֶׁאֵין כָּל חָדָשׁ, לְמָקוֹם שֶׁאֵין כָּל יָשָׁן, שֶׁהַכֹּל מִתְחַדֵּשׁ'</b> – היא זו שגורמת לאדם לחוש שהעולם הזה למרות שנדמה ש"אין חדש תחת השמש" (כדברי קהלת) – הרי למעשה יש בו ממד שהוא "מעל השמש", התחדשות שאיננה מוגבלת לחוקיות הטבעית,<b> שֶׁשִּׂמְחַת שָׁמַיִם וָאָרֶץ הוֹוֶה בּוֹ, כְּיוֹם שֶׁנִּבְרְאוּ בוֹ</b> –המציאות מצד האמת מלאה תמיד שמחה והתחדשות כביום בריאתה. <b>וְעַל יְדֵי אַסְפַּקְלַרְיָא בְּהִירָה זוֹ מַבִּיטִים בְּכָל הָעוֹלָמוֹת, וּבְהִתּוֹלְדָה הַכְּלָלִית וְהָאֱנוֹשִׁית, בְּגוֹרַל הַחַיִּים שֶׁל כָּל יְצוּר, וּבְכָל הַמְּאוֹרָעוֹת שֶׁל כָּל הַזְּמַנִּים</b> – מתוך מבט בהיר זה מבחין האדם כיצד מהלכי הטבע וההיסטוריה כולם, בכל היצורים ובכל הדורות – הם ביטוי של מהלך תיקון אלוהי. <b>וְ"יוֹם שֶׁכֻּלּוֹ שַׁבָּת", שֶׁבּוֹ מֵאִירָה מְנוּחַת הָעוֹלָמִים, הוּא יוֹם שֶׁהַחִדּוּשׁ הַשּׁוֹפֵעַ תָּדִיר הִיא תְּכוּנַת יְצִירָתוֹ, שֶׁאֵינוֹ צָרִיךְ גְּמַר וְתַכְלִית, כִּי חֶמְדַּת יָמִים הוּא, כְּלִיל תִּפְאֶרֶת, מְקוֹר כָּל הַבְּרָכוֹת</b> – חז"ל מתארים את המציאות לעתיד לבא כ"יום שכולו שבת". כלומר: זוהי תהיה תקופה שבה תשרה השבת את קדושתה על כל שאר ימי השבוע; עידן של "כליל תפארת" – שלמות מפוארת שבה יהיו ניכרות לעין ההשתלמות וההתחדשות האינסופיות בחיי האדם והעולם.

<b>הַשִּׁנּוּיִם הַתְּדִירִים, שֶׁחָכְמַת הַסּוֹד אוֹמֶרֶת עַל דְּבַר הַתְּסִיסָה הַתְּדִירָה וְהַמֻּפְלֶגֶת רַבַּת הַשְּׁלֵמוּת שֶׁבְּעוֹלָמוֹת הָרוּחָנִיִּים, הֵם הֵם הַמְּבָאֲרִים לָנוּ אֶת הַתְּמוּנָה שֶׁל הַתְּנוּעָה הַבִּלְתִּי פּוֹסֶקֶת, רַבַּת הָעֲלִילִיָּה, שֶׁבָּעוֹלָם הַחָמְרִי, בְּכָל פִּנּוֹת שֶׁאָנוּ פּוֹנִים, עַד שֶׁגַּם הַדּוֹמֵם, הַנִּרְאֶה כְּמוֹ נָח וְשׁוֹקֵט, אֵינֶנּוּ בֶּאֱמֶת כִּי אִם מָלֵא תְּנוּעוֹת בִּלְתִּי סְפוּרוֹת, בְּכָל רֶגַע, בְּכָל חֵלֶק הַיּוֹתֵר קָטָן מֵחֲלָקָיו, הַהוֹלֵךְ וּמִתְנַעְנֵעַ, בֵּין הַזְּרָמִים אֲשֶׁר לַכֹּחַ הַמּוֹשֵׁךְ וְכֹחַ הַדּוֹחֶה, הַפּוֹעֲלִים תָּמִיד אֶת פְּעֻלּוֹתֵיהֶם, רָצוֹא וָשׁוֹב, בְּלֹא הֶרֶף. וְהַהִתְקַשְּׁרוּת הָעַצְמִית שֶׁבֵּין הַמְּצִיאוּת הַשִּׂכְלִית הָרוּחָנִית הָעַצְמִית, וּבֵין הַהִתְגַּלְּמוּת הַחָמְרִית, זֶהוּ דָּבָר מֻסְבָּר מְאֹד, שֶׁכָּל בַּעַל דֵּעָה מַקֶּפֶת וְחוֹדֶרֶת יֵלֵךְ תָּמִיד לְאוֹרָהּ. הַתְּדִירִים</b> – התמידיים;<b> וְהַמֻּפְלֶגֶת</b> – והעצומה;<b> הָעֲלִילִיָּה</b> – הפעילות;<b> רָצוֹא וָשׁוֹב</b> – הלוך וחזור;<b> הַהִתְגַּלְּמוּת</b>
– ההתגשמות. 
<b>הַשִּׁנּוּיִים הַתְּדִירִים, שֶׁחָכְמַת הַסּוֹד אוֹמֶרֶת עַל דְּבַר הַתְּסִיסָה הַתְּדִירָה וְהַמֻּפְלֶגֶת רַבַּת הַשְּׁלֵמוּת שֶׁבָּעוֹלָמוֹת הָרוּחָנִיִּים</b> – חכמת הקבלה מתארת כיצד בכל רגע ורגע מתנהלים שינויים עצומים לאין קץ בליבת השורשים הרוחניים של המציאות. <b>הֵם הֵם הַמְּבָאֲרִים לָנוּ אֶת הַתְּמוּנָה שֶׁל הַתְּנוּעָה הַבִּלְתִּי פּוֹסֶקֶת, רַבַּת הָעֲלִילִיָּה, שֶׁבָּעוֹלָם הַחָמְרִי, בְּכָל פִּנּוֹת שֶׁאֲנוּ פּוֹנִים</b> – ההתרחשות הסוערת של העולם הרוחני מחוללת את התנועה הבלתי פוסקת של החלקיקים הזעירים המניעים את החומר. <b>עַד שֶׁגַּם הַדּוֹמֵם, הַנִּרְאֶה כְּמוֹ נָח וְשׁוֹקֵט, אֵינֶנּוּ בֶּאֱמֶת כִּי אִם מָלֵא תְּנוּעוֹת בִּלְתִּי סְפוּרוֹת, בְּכָל רֶגַע, בְּכָל חֵלֶק הַיּוֹתֵר קָטָן מֵחֲלָקָיו, הַהוֹלֵךְ וּמִתְנַעְנֵעַ, בֵּין הַזְּרָמִים אֲשֶׁר לַכֹּחַ הַמּוֹשֵׁךְ וְכֹחַ הַדּוֹחֶה, הַפּוֹעֲלִים תָּמִיד אֶת פְּעֻלּוֹתֵיהֶם, רָצוֹא וָשׁוֹב, בְּלֹא הֶרֶף</b> – אפילו הדומם חסר התנועה לכאורה מלא בתוכו בתסיסה אנרגטית של חלקיקים שמצויים ביחסי גומלין אחד עם השני. <b>וְהַהִתְקַשְּׁרוּת הָעַצְמִית שֶׁבֵּין הַמְּצִיאוּת הַשִּׂכְלִית הָרוּחָנִית הָעַצְמִית, וּבֵין הַהִתְגַּלְּמוּת הַחָמְרִית, זֶהוּ דָּבָר מֻסְבָּר מְאֹד, שֶׁכָּל בַּעַל דֵּעָה מַקֶּפֶת וְחוֹדֶרֶת יֵלֵךְ תָּמִיד לְאוֹרָהּ</b> – ההשקפה שמקבילה בין הממד הרוחני לממד הפיזי מתקבלת מתוך התבוננות רחבה ("מקפת") ומעמיקה ("חודרת") על המציאות. 

 
<b>לָמָּה לֹא יִהְיוּ מִתְדַּמִּים מִקְרֵי הַהֲוָיָה הַכְּלָלִית לְמִקְרֵה אָדָם וְהַחַי הַיְּחִידִי, לָמָּה לֹא תִּתְבָּאֵר הַהֲוָיָה כֻּלָּהּ עַל פִּי הַחֵלֶק הַנִּרְאֶה מִמֶּנָּה. לָמָּה לֹא תִּהְיֶה הַהֲוָיָה כֻּלָּהּ שׁוֹאֶפֶת, מְקַוָּה, עוֹלָה וְיוֹרֶדֶת, וְחוֹזֶרֶת וְעוֹלָה, בְּהַרְגָּשָׁה פְּנִימִית, וּבְהַשְׂכָּלָה מְלֵאָה, שֶׁהִיא מִתְגַּדֶּלֶת לְפִי חוּגָהּ הַגָּדוֹל, כְּדֻגְמָתוֹ שֶׁל הָאָדָם לְפִי עֶרְכּוֹ, וְהַחַי לְפִי עֶרְכּוֹ. לָמָּה לֹא יְצֻיַּר לָנוּ הַכֹּל, בַּחֲטִיבָה אַחַת שְׁלֵמָה, וְלָמָּה לֹא יוּכַל הַחֵלֶק הַטּוֹב בְּכָל מָקוֹם שֶׁהוּא נִמְצָא לְהָאִיר לְעַצְמוֹ וְלִכְלָל כֻּלּוֹ. לָמָּה לֹא יְבֻקַּשׁ אוֹר ד' בְּכָל מָקוֹם, לָמָּה לֹא תִּתְפַּלֵּשׁ הַשִּׂמְחָה בְּכָל פִּנּוֹת הַחַיִּים. לָמָּה לֹא תִּתְגַּבֵּר תְּשׁוּקַת הַטּוֹב עַל כָּל עֹז וּגְבוּרָה. הַשְּׁאֵלוֹת הַלָּלוּ וְדֻגְמָתָן כָּל מַה שֶּׁהֵן נִשְׁאָלוֹת בְּיוֹתֵר עֲזִיזוֹת, בְּיוֹתֵר גְּבוּרָה וַחֲרִיפוּת, כָּךְ הֵן מְמַלְּאוֹת אֶת תְּבִיעָתָן, וְהֵן מְבִיאוֹת אֶת הַמַּסְקָנָא הַדְּרוּשָׁה. הַדִּין נוֹתֵן שֶׁיֵּשׁ נְשָׁמָה לְכָל נִיצוֹץ, שֶׁהוּא שׁוֹאֵף לְהִתְעַלּוֹת, וּמִתְעַלֶּה עַל יְדֵי אוֹר חֶסֶד עֶלְיוֹן שֶׁמּוֹפִיעַ תָּמִיד, וְקַל וָחֹמֶר לְכָל בְּרִיָּה שֶׁהִיא הוֹלֶכֶת וּמִתְעַלָּה, בְּכָל גּוֹן שֶׁל הֲוָיָה שֶׁהִיא נִמְצֵאת, בֵּין בְּתֹאַר שֶׁל פְּעֻלָּה בְּגוּף בֵּין מִחוּץ לַגּוּף, וְכָל מִין מִמִּינֵי הַחֲלוּקָה, כַּמִּינִים וּפְרָטֵיהֶם, וְקַל וָחֹמֶר אֲנָשִׁים וּמִשְׁפָּחוֹת, עַמִּים וּלְשׁוֹנוֹת. כָּל מֻשָּׂג כּוֹלֵל יֵשׁ לוֹ נִשְׁמָתוֹ שֶׁהִיא הוֹלֶכֶת וּמִתְעַלָּה, וְקַל וָחֹמֶר עוֹלָמִים שְׁלֵמִים שֶׁהֵם הוֹלְכִים וּמִתְנַשְּׂאִים, הוֹלְכִים וּמִתְעַלִּים, חַיִּים הֵם בְּשִׁמּוּשָׁם הַגּוּפָנִי עַד הַזְּמַן שֶׁנִּשְׁמָתָם מִשְׁתַּלֶּמֶת, וְאַחֲרֵי כֵן כָּל הָרוּחָנִיּוּת שֶׁבָּהֶם מִתְעַלָּה, וּבִצְרוֹר הַחַיִּים הַכְּלָלִי הָעֶלְיוֹן מִכָּל נְחִיצוּת שֶׁל גּוּף וְעוֹלָם מְקוֹמִי הֵם נִצְרָרִים בְּכָל כֹּחוֹתֵיהֶם הַכְּלָלִיִּים וְהַפְּרָטִיִּים. וְכַאֲשֶׁר אָנוּ רוֹאִים בְּמַחֲזֶה כַּמָּה עוֹלָמִים לְאֵין תַּכְלִית כְּבָר הָיוּ לְפָנֵינוּ, אָנוּ יוֹדְעִים מִזֶּה, כַּמָּה עֵדֶן וְאוֹר עֶלְיוֹן מְקַבְּלִים הָאוֹרוֹת הָרוּחָנִיִּים הַכְּלָלִיִּים שֶׁלָּהֶם בְּכָל פְּרָטֵיהֶם, וְאוֹר עֵדֶן זֶה בְּאֵיזֶה צּוּרָה הוּא מְשֻׁתָּף לְכֻלָּנוּ יָחַד.<b>מִתְדַּמִּים</b> – מושווים;<b> הַהֲוָיָה</b> – המציאות;<b> חוּגָהּ</b> – מרחבה; <b>בַּחֲטִיבָה</b> – ביחידה;<b> תִּתְפַּלֵּשׁ</b> – תחדור;<b> עֲזִיזוֹת</b> – עוצמתיות;<b> גּוֹן</b> – זווית;<b> וּבִצְרוֹר</b> – ובאוסף;<b> לְאֵין תַּכְלִית</b> – לאינסוף.
בלב האדם מפעמות רגשות של מוסר ואמונה אך בהתבוננות על המציאות הטבעית – הדומם, הצומח והחי – נדמה שהם לא חולקים עימנו את השאיפות הללו; וממילא מתעוררת השאלה: <b>לָמָּה לֹא יִהְיוּ מִתְדַּמִּים מִקְרֵי הַהֲוָיָה הַכְּלָלִית לְמִקְרֵה אָדָם וְהַחַי הַיְּחִידִי?</b> – מדוע ה' לא מתגלה בעולם בכללותו כשם שהוא מתגלה בחיי האדם? <b>לָמָּה לֹא תִּתְבָּאֵר הַהֲוָיָה כֻּלָּהּ עַל פִּי הַחֵלֶק הַנִּרְאֶה מִמֶּנָּה?</b> – מדוע המציאות כולה אינה נוצרת באותו דפוס כדוגמת החלק האנושי שבה? <b>לָמָּה לֹא תִּהְיֶה הַהֲוָיָה כֻּלָּהּ שׁוֹאֶפֶת, מְקַוָּה, עוֹלָה וְיוֹרֶדֶת, וְחוֹזֶרֶת וְעוֹלָה, בְּהַרְגָּשָׁה פְּנִימִית, וּבְהַשְׂכָּלָה מְלֵאָה, שֶׁהִיא מִתְגַּדֶּלֶת לְפִי חוּגָהּ הַגָּדוֹל, כְּדֻגְמָתוֹ שֶׁל הָאָדָם לְפִי עֶרְכּוֹ, וְהַחַי לְפִי עֶרְכּוֹ?</b> – מדוע התופעות של התעלות שכלית, מוסרית וערכית לא יקיפו גם את הצומח והדומם כשם שהן ממלאים את חיי האדם (וחלק מסוים מעולם החי)? <b>לָמָּה לֹא יְצֻיַּר לָנוּ הַכֹּל, בַּחֲטִיבָה אַחַת שְׁלֵמָה, וְלָמָּה לֹא יוּכַל הַחֵלֶק הַטּוֹב בְּכָל מָקוֹם שֶׁהוּא נִמְצָא לְהָאִיר לְעַצְמוֹ וְלִכְלָל כֻּלּוֹ?</b> – מדוע שלא נתאר את הקוסמוס כישות אורגנית אחת בעלת איברים שונים שבה החלק המוסרי (האדם) משפיע באופן ישיר על הכל? <b>לָמָּה לֹא יְבֻקַּשׁ אוֹר ד' בְּכָל מָקוֹם, לָמָּה לֹא תִּתְפַּלֵּשׁ הַשִּׂמְחָה בְּכָל פִּנּוֹת הַחַיִּים? לָמָּה לֹא תִּתְגַּבֵּר תְּשׁוּקַת הַטּוֹב עַל כָּל עֹז וּגְבוּרָה?</b> – מדוע שחסד ה', השמחה והטוב לא יאירו את חוקי הטבע החזקים?<b> הַשְּׁאֵלוֹת הַלָּלוּ וְדֻגְמָתָן כָּל מַה שֶּׁהֵן נִשְׁאָלוֹת בְּיוֹתֵר עֲזִיזוֹת, בְּיוֹתֵר גְּבוּרָה וַחֲרִיפוּת, כָּךְ הֵן מְמַלְּאוֹת אֶת תְּבִיעָתָן, וְהֵן מְבִיאוֹת אֶת הַמַּסְקָנָא הַדְּרוּשָׁה</b> – ככל שתתעורר האנושות לשאול את השאלות הללו, כך האמת שבתביעה זו תחדור יותר ללב האדם והחזון אכן ילך ויתגלה. <b>הַדִּין נוֹתֵן שֶׁיֵּשׁ נְשָׁמָה לְכָל נִיצוֹץ, שֶׁהוּא שׁוֹאֵף לְהִתְעַלּוֹת, וּמִתְעַלֶּה עַל יְדֵי אוֹר חֶסֶד עֶלְיוֹן שֶׁמּוֹפִיעַ תָּמִיד</b> – תביעה זו לשינוי המציאות כולה מתבקשת מאיליה כי בכל יצור יש נקודה אלוהית ("ניצוץ) שיש בה שאיפה להתעלות ולהופיע את החסד האלוהי;<b> וְקַל וָחֹמֶר לְכָל בְּרִיָּה שֶׁהִיא הוֹלֶכֶת וּמִתְעַלָּה, בְּכָל גּוֹן שֶׁל הֲוָיָה שֶׁהִיא נִמְצֵאת, בֵּין בְּתֹאַר שֶׁל פְּעֻלָּה בְּגוּף בֵּין מִחוּץ לַגּוּף, וְכָל מִין מִמִּינֵי הַחֲלוּקָה, כַּמִּינִים וּפְרָטֵיהֶם, וְקַל וָחֹמֶר אֲנָשִׁים וּמִשְׁפָּחוֹת, עַמִּים וּלְשׁוֹנוֹת</b> – הדבר נכון לכל אובייקט במציאות – בין אם הוא מצוי בגוף פיסי ובין אם הוא ישות רוחנית; בין כיצור פרטי ובין כמין מסוים; ובוודאי בני אדם, משפחות ולאומים – בכולם קיימת מציאות אלוהית שדוחפת אותם לחיים נעלים יותר. <b>כָּל מֻשָּׂג כּוֹלֵל יֵשׁ לוֹ נִשְׁמָתוֹ שֶׁהִיא הוֹלֶכֶת וּמִתְעַלָּה, וְקַל וָחֹמֶר עוֹלָמִים שְׁלֵמִים שֶׁהֵם הוֹלְכִים וּמִתְנַשְּׂאִים, הוֹלְכִים וּמִתְעַלִּים</b> – בכל יצור יש תביעה פנימית להתעלות, ובוודאי שניתן להבחין בהתעלות זו במהלכים כלליים,<b> חַיִּים הֵם בְּשִׁמּוּשָׁם הַגּוּפָנִי עַד הַזְּמַן שֶׁנִּשְׁמָתָם מִשְׁתַּלֶּמֶת, וְאַחֲרֵי כֵן כָּל הָרוּחָנִיּוּת שֶׁבָּהֶם מִתְעַלָּה, וּבִצְרוֹר הַחַיִּים הַכְּלָלִי הָעֶלְיוֹן מִכָּל נְחִיצוּת שֶׁל גּוּף וְעוֹלָם מְקוֹמִי הֵם נִצְרָרִים בְּכָל כֹּחוֹתֵיהֶם הַכְּלָלִיִּים וְהַפְּרָטִיִּים</b> – במהלך חיי כל יצור הנשמה מופיעה בגוף עד זמן מסוים ואז הגוף נפרד והרוחניות ממשיכה להתעלות ולהתאחד עם נשמות החיים ללא צורך במושגי זמן ומקום. <b>וְכַאֲשֶׁר אָנוּ רוֹאִים בְּמַחֲזֶה כַּמָּה עוֹלָמִים לְאֵין תַּכְלִית כְּבָר הָיוּ לְפָנֵינוּ, אָנוּ יוֹדְעִים מִזֶּה, כַּמָּה עֵדֶן וְאוֹר עֶלְיוֹן מְקַבְּלִים הָאוֹרוֹת הָרוּחָנִיִּים הַכְּלָלִיִּים שֶׁלָּהֶם בְּכָל פְּרָטֵיהֶם, וְאוֹר עֵדֶן זֶה בְּאֵיזֶה צּוּרָה הוּא מְשֻׁתָּף לְכֻלָּנוּ יָחַד</b> – בעת שאנו חושבים בסקירה כללית על אינסוף העולמות שהיו לפני זמננו ניתן לצייר את "צרור החיים", היינו את כלל הנשמות הדבוקות זו בזו שהיו מאז ימי קדם, כמציאות אחת גדולה מלאת אור; שכל היצורים כולם שותפים בה. 
<b>הָעוֹלָם מִתְעַלֶּה תָּמִיד, מִפְּנֵי שֶׁשֹּׁרֶשׁ הָעוֹלָם מִתְמַלֵּא תָּמִיד אוֹר חָכְמָה, וְכָל מַה שֶּׁשֹּׁרֶשׁ הַזְּמַן עוֹבֵר יוֹתֵר וְיוֹתֵר, הַחָכְמָה מִתְרַבָּה, "בִּישִׁישִׁים חָכְמָה וְאֹרֶךְ יָמִים תְּבוּנָה" (אִיּוֹב יב, יב). וּמִתּוֹךְ כָּךְ הָעֲנָפִים כֻּלָּם, שֶׁהֵם הָאֲנָשִׁים כֻּלָּם, וְסִדְרֵיהֶם, וְתִכּוּנוֹת רוּחָם הַפְּנִימִיּוֹת, וְכֵן הַיְּצוּרִים כֻּלָּם, מִדּוֹמֵם צוֹמֵחַ וְכָל הַחַיִּים כֻּלָּם הֲרֵי הֵם מִתְבַּשְּׂמִים וּמִתְעַלִּים, הַכֹּל מַקְשִׁיבִים לְקוֹל הַחָכְמָה הָעֶלְיוֹנָה, וְנֹעַם הַבִּינָה שׁוֹפַעַת בָּהֶם בִּגְנִיזָה גְּדוֹלָה. וְצַדִּיקִים הַמִּסְתַּכְּלִים בְּשֹׁרֶשׁ הָעוֹלָם, וּנְטִיַּת 'הַיִּרְאָה שֶׁבְּלִבָּבָם שֶׁהִיא רֵאשִׁית חָכְמָה' (עַל פִּי מִשְׁלֵי ט, י) הִיא מִפְּנֵי ד', שֶׁהוּא "שָׁרְשָׁא וְעִקָּרָא דְּכֻלְּהוּ עָלְמִין" (תַּנְיָא א, לב), הֵם הֵם הַמּוֹסִיפִים אוֹר חָכְמָה בָּעוֹלָם. וּמִתּוֹךְ שֶׁהַחָכְמָה מְאִירָה, מְאִירָה גַּם כֵּן בִּרְכַּת הַנַּחַת וְהָעֹנֶג, וְהֲדַר הַשָּׁלוֹם מִתְפַּשֵּׁט בָּעוֹלָם, וְהוּא בִּכְלָלוֹ מִתְעַטֵּר וּמִתְעַלֶּה. הָעֲלִיּוֹת וְהַיְּרִידוֹת הֵן תְּדִירִיּוֹת, בְּמַצָּב הָאָדָם הַיָּחִיד, וּבְמַצָּב הָעוֹלָם בִּכְלָלוֹ, וּמִכָּל מָקוֹם הַתְּנוּעָה בִּכְלָלָהּ הִיא תְּנוּעַת עֲלִיָּה וּבִסּוּם. וְחִלּוּפֵי הַמַּצָּב אֲפִלּוּ בְּעֵת יְרִידָה גְּדוֹלָה אֵין לָהֶם כִּי אִם עֵרֶךְ שֶׁל מִלּוּי הַיָּרֵחַ וּמִעוּטוֹ, אוֹ "זֻטוֹ שֶׁל יָם" (בָּבָא מְצִיעָא כד, א) וּנְסִיגָתוֹ, אוֹ הַנְּשִׁימָה הַפְּנִימִית, הַמְּשִׁיבָה אֶת הָרוּחַ אֶל תֻּכִּיּוּתוֹ שֶׁל הַחַי, וְהַחִיצוֹנִית, הַדּוֹחֶפֶת אוֹתוֹ מִתּוֹכוֹ, אוֹ הָעֵרוּת וְהַשֵּׁנָה, שֶׁאַף עַל פִּי שֶׁהֵם נִרְאִים כְּהֶפְכִּים מִכָּל מָקוֹם שְׁנֵיהֶם יַחַד הֵם מְחוֹלְלֵי הַחַיִּים הַשְּׁלֵמִים.<b>מִתְבַּשְּׂמִים</b>
– נהיים רוחניים יותר; <b>שָׁרְשָׁא וְעִקָּרָא דְּכוּלְּהוּ עָלְמִין</b> – שורש ועיקר של כל העולמות; <b>וְהָדָר</b> – ופאר; <b>מִתְעַטֵּר</b> – מתקשט; <b>תְּדִירִיּוּת</b> – תמידיות; <b>זוּטוֹ</b> – קרקעית; <b>הֵעָרוּת</b> – הערנות; <b>מְחוֹלְלֵי</b> – מניעי.
<b>הָעוֹלָם מִתְעַלֶּה תָּמִיד, מִפְּנֵי שֶׁשּׁוֹרֶשׁ הָעוֹלָם מִתְמַלֵּא תָּמִיד אוֹר חָכְמָה</b> – האדם וכל היצור, מקבלים השפעה א-לוהית שמקיימת אותם, ולהשפעה זו מרכז המתחדש תמיד; <b>וְכָל מַה שֶׁשּׁוֹרֶשׁ הַזְּמַן עוֹבֵר יוֹתֵר וְיוֹתֵר, הַחָכְמָה מִתְרַבָּה</b> – ככל שהזמן עובר, ככל שמתרבים המעשים הטובים והניסיון ההיסטורי האנושי, כך מתמלא מרכז זה בעוצמה רוחנית עמוקה יותר; <b>"בִּישִׁישִׁים חָכְמָה וְאֹרֶךְ יָמִים תְּבוּנָה"</b> – הדבר דומה לאדם זקן שצבר ניסיון ומוסר השכל במהלך חייו. <b>וּמִתּוֹךְ כָּךְ הָעֲנָפִים כֻּלָּם, שֶׁהֵם הָאֲנָשִׁים כֻּלָּם, וְסִדְרֵיהֶם, וְתִכּוּנוֹת רוּחָם הַפְּנִימִיּוֹת, וְכֵן הַיְּצוּרִים כֻּלָּם, מִדּוֹמֵם צוֹמֵחַ וְכָל הַחַיִּים כֻּלָּם הֲרֵי הֵם מִתְבַּשְּׂמִים וּמִתְעַלִּים, הַכֹּל מַקְשִׁיבִים לְקוֹל הַחָכְמָה הָעֶלְיוֹנָה, וְנֹעַם הַבִּינָה שׁוֹפַעַת בָּהֶם בִּגְנִיזָה גְּדוֹלָה</b> – ככל ששורשו הרוחני של העולם משפיע יותר כך פרטי החיים נעשים טובים יותר: סדרי החברה, התרבות, דרכי האמונה ואפילו היצורים הנמוכים ביותר נעשים מאוזנים ועדינים יותר. <b>וְצַדִּיקִים הַמִּסְתַּכְּלִים בְּשׁוֹרֶשׁ הָעוֹלָם, וּנְטִיַּת "הַיִּרְאָה שֶׁבְּלִבָּבָם שֶׁהִיא רֵאשִׁית חָכְמָה" הִיא מִפְּנֵי ד', שֶׁהוּא שָׁרְשָׁא וְעִקָּרָא דְּכוּלְּהוּ עָלְמִין, הֵם הֵם הַמּוֹסִיפִים אוֹר חָכְמָה בָּעוֹלָם</b> –הצדיקים מלאי היראה והחכמה, מכוונים לבם אל שורש ועיקר כל העולמות – הקדוש ברוך הוא – ובכך מוסיפים את השפעתו בעולם. <b>וּמִתּוֹךְ שֶׁהַחָכְמָה מְאִירָה, מְאִירָה גַּם כֵּן בִּרְכַּת הַנַּחַת וְהָעֹנֶג, וַהֲדַר הַשָּׁלוֹם מִתְפַּשֵּׁט בָּעוֹלָם, וְהוּא בִּכְלָלוֹ מִתְעַטֵּר וּמִתְעַלֶּה</b> – ככל שחכמת ה' מתגלה בעולם כך השלום, הנחת והשמחה הפנימית ממלאות את לב החברה האנושית. השלום שבין בני האדם נעשה עמוק ויציב ולא ארעי ושברירי. <b>הָעֲלִיּוֹת וְהַיְּרִידוֹת הֵן תְּדִירִיּוֹת, בְּמַצַּב הָאָדָם הַיָּחִיד, וּבְמַצַּב הָעוֹלָם בִּכְלָלוֹ, וּמִכָּל מָקוֹם הַתְּנוּעָה בִּכְלָלָהּ הִיא תְּנוּעַת עֲלִיָּה וּבִיסּוּם</b> – למרות שישנם כל הזמן התקדמויות ונסיגות בהתפתחות המוסרית, האישית והציבורית, אולם מכל מקום, ככל שהחכמה הא-לוהית הולכת ומתפשטת – הקו הכללי הוא של עליה. <b>וְחִלּוּפֵי הַמַּצָּב אֲפִילוּ בְּעֵת יְרִידָה גְּדוֹלָה אֵין לָהֶם כִּי אִם עֵרֶךְ שֶׁל מִלּוּי הַיָּרֵחַ וּמִעוּטוֹ, אוֹ זוּטוֹ שֶׁל יָם וּנְסִיגָתוֹ, אוֹ הַנְּשִׁימָה הַפְּנִימִית, הַמְּשִׁיבָה אֶת הָרוּחַ אֶל תּוּכִיּוּתוֹ שֶׁל הַחַי, וְהַחִיצוֹנִית, הַדּוֹחֶפֶת אוֹתוֹ מִתּוֹכוֹ, אוֹ הֵעָרוּת וְהַשֵּׁנָה</b> – כל הטלטלות במציאות הן רק שינויי מצבים כדוגמת מעגל ההתחדשות של הירח, גאות ושפל של הים, שאיפה ונשימה של חמצן – הטבע איננו סטטי אלא דינאמי; אולם דווקא מתוך כל התנודות הללו מתבצע המהלך השלם לתיקון הכל.
<b>וַאֲנַחְנוּ מַשִּׂיגִים אֶת הַמְּצִיאוּת בְּתוֹר הֲוָיָה שֶׁהִיא מַתְחֶלֶת מִמְּקוֹרָהּ, הוֹלֶכֶת בַּתְּחִלָּה הֲלִיכַת יְרִידָה מִלְּמַעְלָה לְמַטָּה, מִמַּהוּת עֶלְיוֹנָה לְמַהוּת יְרוּדָה, עַד שֶׁבָּאָה לַיְּרִידָה הַיּוֹתֵר שְׁפֵלָה, וְאַחַר כָּךְ הִיא שָׁבָה לַעֲלוֹת, וְהוֹלֶכֶת הִיא וְעוֹלָה מִיְּרִידָתָהּ הַשְּׁפֵלָה בְּעֹמֶק תַּחְתִּית עַד הָעֲלִיָּה הַיּוֹתֵר עֶלְיוֹנָה, עַד עֲלוֹתָהּ לִמְקוֹרָהּ בְּסֵתֶר עֶלְיוֹן. בְּצוּרָה זוֹ מֻבְהֶנֶת הִיא יָפֶה הַמְּצִיאוּת בְּכָל צוּרוֹתֶיהָ. מֻבָן הוּא, שֶׁיֵּשׁ כֹּחַ עֶלְיוֹן הָרוֹדֶה בָּהּ לְהַעֲלוֹתָהּ, שֶׁכְּבָר הֹחַל מֵאָז בִּהְיוֹתָהּ בִּמְקוֹרָהּ לִפְנֵי יְרִידָתָהּ. וְהַהִתְפַּתְּחוּת הַמֻּרְגֶּשֶׁת מִלְּמַטָּה לְמַעְלָה הוּא הֶחָזְיוֹן שֶׁל צַעֲדֵי הַתְּשׁוּבָה שֶׁל הַמָּצוּי כֻּלּוֹ. הַהֲוָיָה יָרְדָה בַּתְּחִלָּה, מִשְּׁמֵי מְרוֹמָהּ עַד עַמְקֵי עֲמָקֶיהָ, וּמִתּוֹךְ כָּךְ הִיא מֻכְנָה לַעֲלוֹת מִכָּל יְרִידוֹתֶיהָ אֶל מְקוֹר שָׁרְשָׁהּ. וְכַשֵּׁם שֶׁעֲלִיָּתָהּ בְּהַדְרָגָה אִטִּית, כָּךְ יְרִידָתָהּ הָיְתָה דַרְגָּאִית, וְהָאוֹרוֹת הָעֶלְיוֹנִים הָרָאשִׁיִּים נִתְּקוּ מְעַט מְעַט, מִכְּלָלוּת אוֹרָם הָעֶלְיוֹן בָּעֶלְיוֹנִים. הֲוָיָה</b> – מציאות; <b>יְרוּדָה</b> – נמוכה, שפלה; <b>הָרוֹדֶה</b> – שמכריח, שמניע; <b>מִשְּׁמֵי מְרוֹמָהּ</b> – מגובהה; <b>דַּרְגָּאִית</b> – הדרגתית.
חכמי הקבלה מבארים את סוד המציאות כמהלך ארוך של ירידה ועלייה: <b>אֲנַחְנוּ מַשִּׂיגִים אֶת הַמְּצִיאוּת בְּתוֹר הֲוָיָה שֶׁהִיא מַתְחֶלֶת מִמְּקוֹרָהּ, הוֹלֶכֶת בַּתְּחִלָּה הֲלִיכַת יְרִידָה מִלְּמַעְלָה לְמַטָּה, מִמַּהוּת עֶלְיוֹנָה לְמַהוּת יְרוּדָה, עַד שֶׁבָּאָה לַיְּרִידָה הַיּוֹתֵר שְׁפֵלָה</b> – בראשית הבריאה היה העולם מכונס בצורה רוחנית טהורה ועליונה. לאחר מכן התפרט וירדה המציאות מהשורש הרוחני למדרגות נמוכות יותר, עד הממד הארצי השפל ביותר. <b>וְאַחַר כָּךְ הִיא שָׁבָה לַעֲלוֹת, וְהוֹלֶכֶת הִיא וְעוֹלָה מִיְּרִידָתָהּ הַשְּׁפֵלָה בְּעֹמֶק תַּחְתִּית עַד הָעֲלִיָּה הַיּוֹתֵר עֶלְיוֹנָה, עַד עֲלוֹתָהּ לִמְקוֹרָהּ בְּסֵתֶר עֶלְיוֹן</b> – לאחר שירדה המציאות עד שפל תחתית שבה היא אל מקורה, אל שורשה הרוחני העליון והנסתר. <b>בְּצוּרָה זוֹ מֻבְהֶנֶת הִיא יָפֶה הַמְּצִיאוּת בְּכָל צוּרוֹתֶיהָ</b> – על פי חיזיון זה מתבארת המורכבות של העולם: מציאות חומרית גסה שמשולבת בה שאיפה להתעלות מתמדת. <b>מֻבָן הוּא, שֶׁיֵּשׁ כֹּחַ עֶלְיוֹן הָרוֹדֶה בָּהּ לְהַעֲלוֹתָהּ, שֶׁכְּבָר הֹחַל מֵאָז בִּהְיוֹתָהּ בִּמְקוֹרָהּ לִפְנֵי יְרִידָתָהּ</b> – מניין הדחיפה של המציאות להתעלות? ריבונו של עולם שתל בעולם, עוד לפני הירידה, שייכות מסוימת למקור הא-לוהי שממנו השתלשל. <b>וְהַהִתְפַּתְּחוּת הַמֻּרְגֶּשֶׁת מִלְּמַטָּה לְמַעְלָה הוּא הֶחָזְיוֹן שֶׁל צַעֲדֵי הַתְּשׁוּבָה שֶׁל הַמָּצוּי כֻּלּוֹ</b>
– אם נסקור את תהליכי ההתקדמות ההיסטוריים והתרבותיים של העולם, נוכל לתאר את כולם יחד כ"צעדי תשובה" של המציאות חזרה אל מקורה הא-לוהי. <b>הַהֹוֶיָּה יָרְדָה בַּתְּחִלָּה, מִשְּׁמֵי מְרוֹמָהּ עַד עָמְקֵי עֲמָקֶיהָ, וּמִתּוֹךְ כָּךְ הִיא מוּכָנָה לַעֲלוֹת מִכָּל יְרִידוֹתֶיהָ אֶל מְקוֹר שָׁרְשָׁהּ</b> – מכיוון שמקור המציאות הוא כה נשגב, אזי דווקא הירידה לחומריות הגסה מבשרת לנו על העלייה הגדולה שתשיב חזרה את המציאות למקורה העליון; <b>וְכַשֵּׁם שֶׁעֲלִיָּתָהּ בְּהַדְרָגָה אֲטִיִּת, כָּךְ יְרִידָתָהּ הָיְתָה דַּרְגָּאִית, וְהָאוֹרוֹת הָעֶלְיוֹנִים הָרָאשִׁיִּים נִתְּקוּ מְעַט מְעַט, מִכְּלָלוּת אוֹרָם הָעֶלְיוֹן בָּעֶלְיוֹנִים</b> – העלייה נעשית בהדרגה, בכל יום האנושות והעולם מתקדם אל ייעודו. כך גם הייתה הירידה: המקובלים מתארים סדר מפורט ומדורג של השתלשלות שבו הפכה המציאות מישות מופשטת ואינסופית למציאות חומרית גסה.     


<b>כֵּיצַד הוּא מַהֲלַךְ עִלּוּי הָעוֹלָם. הָאֲצִילוּת הָעֶלְיוֹנָה כֻּלָּהּ טוֹב, אַחֲרֵי הִשְׁתַּלְשְׁלֻיּוֹת רַבּוֹת בָּא מַהוּת הַשֵּׂכֶל, שֶׁתְּעוּדָתוֹ לִהְיוֹת מִתְפַּתֵּחַ וּמִתְעַלֶּה לַאֲצִילוּת עֶלְיוֹנָה, מוּטְבָּע בֶּאֱמֶת וְטוֹב מוּחְלָט. אַחַר שֶׁיַּטְבִּיעַ הַשֵּׂכֶל בְּעַצְמוֹ אֶת הַטֶּבַע הָאֲצִילִי יַשְׁלִיךְ הַרְבֵּה מִסְּגֻלּוֹתָיו הַמֻּגְבָּלוֹת, כְּהַשְׁלָכַת הַשִּׁלְיָא מִן הַוָּלָד אַחֲרֵי צֵאתוֹ לַאֲוִיר הָעוֹלָם. הַהַרְגָּשׁוֹת מִתְעַלּוֹת לְעֻמַּת הַשֵּׂכֶל, כְּדֻגְמָא שֶׁל הַשֵּׂכֶל לְעֻמַּת הָאֲצִילוּת הָעֶלְיוֹנָה מִמֶּנּוּ. הַהַרְגָּשָׁה כְּשֶׁהִיא מִתְעַלָּה לְזִכּוּךְ שִׂכְלִי, מְאַבֶּדֶת הִיא כַּמָּה מֵהַסְּגֻלּוֹת הַגַּסּוֹת שֶׁבְּטִבְעָהּ. וְכֵן עוֹמֵד הַמֵּזֶג, וְהַנְּטִיּוֹת הַחָמְרִיּוֹת, לְעֻמַּת הַהַרְגָּשׁוֹת הַנִּשָּׂאוֹת מֵהֶן. וְדָבָר זֶה לֹא בְּאָדָם לְבַדּוֹ נָהוּג אֶלָּא בָּעוֹלָם כֻּלּוֹ, וְהַהִתְעַלּוּת שֶׁל הַטֶּבַע הַיּוֹתֵר גַּס הוֹלֶכֶת הִיא בִּמְסִלָּתָהּ עַל יְדֵי חִלּוּפֵי הָעֲרָכִים, מִטֶּבַע לְמֵזֶג, וּמִמֵּזֶג לְרֶגֶשׁ, מֵרֶגֶשׁ לְשֵׂכֶל, מִשֵּׂכֶל לַאֲצִילוּת. וְהָרָצוֹן הַטָּמִיר שֶׁל קְדוֹשֵׁי הָרוּחַ הוּא נֶאֱחָז בְּחֵפֶץ הִתְעַלּוּת הַכֹּל לַאֲצִילוּת הָעֶלְיוֹנָה, שֶׁהִיא בְּעַצְמָהּ גַּם כֵּן עוֹלָה הִיא מַעֲלוֹת אֵין קֵץ, שֶׁהָעַיִן הַיּוֹתֵר חֲמוּשָׁה בְּמִשְׁקָפַיִם רוּחָנִיִּים מִתְעַשֶּׁשֶׁת לִרְאוֹתָם, אֲבָל הַזֹּהַר הַכְּלָלִי שֶׁל הַחֵשֶׁק הַיּוֹתֵר עֶלְיוֹן פּוֹעֵל הוּא אֶת פְּעֻלַּת דְּפָקָיו עַל כָּל פְּעֻלָּה וְכָל הֶגֶה, עַל כָּל תְּנוּעָה, וְכָל נִיד חַיִּים שֶׁל הַחַיִּים חַיֵּי אֱמֶת, וְהֵם שׁוֹאֲבִים אֶת מַהוּת חַיֵּיהֶם מִזִּיו הָעֶלְיוֹן תָּמִיד, וּמַעֲלִים עַל יְדֵי עֲלִית תְּשׁוּקָתָם אֶת הָעוֹלָם כֻּלּוֹ, וְאֶת כָּל שִׂיחוֹ וְשִׂיגוֹ, מִדֵּי עֲלוֹתָם.הָאֲצִילוּת</b> – הרוחניות;<b> שֶׁתְּעוּדָתוֹ</b> -שמטרתו;<b> מִסְּגֻלּוֹתָיו</b> – מתכונותיו;<b> הַשִּׁלְיָא</b> – איבר שמתפתח עם העובר במהלך ההיריון;<b> בִּמְסִלָּתָהּ</b> – במסלולה;<b> לְמֵזֶג</b> – לאופי;<b> הַטָּמִיר</b> – הנסתר;<b> מַעֲלוֹת</b> – מדרגות;<b> מִתְעַשֶּׁשֶׁת</b> – מתערפלת;<b> דְּפָקָיו</b> – התקדמותו;<b> נִיד</b> – תזוזת;<b> וְשִׁיגוֹ</b> – והתעסקותו.

<b>כֵּיצַד הוּא מַהֲלַךְ עִלּוּי הָעוֹלָם?</b> – כיצד הקדוש ברוך הוא מפתח את עולמו? <b>הָאֲצִילוּת הָעֶלְיוֹנָה כֻּלָּהּ טוֹב, אַחֲרֵי הִשְׁתַּלְשְׁלֻיּוֹת רַבּוֹת בָּא מַהוּת הַשֵּׂכֶל, שֶׁתְּעוּדָתוֹ לִהְיוֹת מִתְפַּתֵּחַ וּמִתְעַלֶּה לַאֲצִילוּת עֶלְיוֹנָה, מוּטְבָּע בֶּאֱמֶת וְטוֹב מוּחְלָט</b> – ישנה מציאות רוחנית עליונה משתלשלת ממנה יכולת שכלית שמאפשרת ניתוח מצבים, וכך נפגש האדם עם המהות הרוחנית של הקיום ומשריש עצמו באמת ובטוב. <b>אַחַר שֶׁיַּטְבִּיעַ הַשֵּׂכֶל בְּעַצְמוֹ אֶת הַטֶּבַע הָאֲצִילִי יַשְׁלִיךְ הַרְבֵּה מִסְּגֻלּוֹתָיו הַמֻּגְבָּלוֹת, כְּהַשְׁלָכַת הַשִּׁלְיָא מִן הַוָּלָד אַחֲרֵי צֵאתוֹ לַאֲוִיר הָעוֹלָם</b> – הכישרון השכלי של האדם נועד לרומם אותו ממגבלות החומר, וכאשר הוא נפרד מהן חושף הוא את מהותו האמיתית, כמו תינוק שבשעת הלידה נעשה עצמאי ונפרד מהשליא שעוטפת אותו בזמן ההיריון. <b>הַהַרְגָּשׁוֹת מִתְעַלּוֹת לְעֻמַּת הַשֵּׂכֶל, כְּדֻגְמָא שֶׁל הַשֵּׂכֶל לְעֻמַּת הָאֲצִילוּת הָעֶלְיוֹנָה מִמֶּנּוּ</b> – כפי שהשכל מתרומם אל עבר הרוחניות העליונה, כך הרגשות מתעלים לכיוון השכל – בעקבות התעלות השכל גם הרגשות הטבעיים שבאדם נעשים עדינים יותר, וכאשר <b>הַהַרְגָּשָׁה כְּשֶׁהִיא מִתְעַלָּה לְזִכּוּךְ שִׂכְלִי, מְאַבֶּדֶת הִיא כַּמָּה מֵהַסְּגֻלּוֹת הַגַּסּוֹת שֶׁבְּטִבְעָהּ</b> – כשהשכל מנהל את חיי האדם, האדם מצליח לשלוט ברגשות השליליים ולהעמיק את רגשותיו החיוביים; <b>וְכֵן עוֹמֵד הַמֵּזֶג, וְהַנְּטִיּוֹת הַחָמְרִיּוֹת, לְעֻמַּת הַהַרְגָּשׁוֹת הַנִּשָּׂאוֹת מֵהֶן</b> – התהליך ממשיך הלאה: כשהרגשות מקבלים איזון ובקרה תנועת החיים של האדם נעשית מתוקנת, אפילו המזג היצרי והתשוקות הטבעיות נעשים עדינים יותר. <b>וְדָבָר זֶה לֹא בְּאָדָם לְבַדּוֹ נָהוּג אֶלָּא בָּעוֹלָם כֻּלּוֹ, וְהַהִתְעַלּוּת שֶׁל הַטֶּבַע הַיּוֹתֵר גַּס הוֹלֶכֶת הִיא בִּמְסִלָּתָהּ עַל יְדֵי חִלּוּפֵי הָעֲרָכִים, מִטֶּבַע לְמֵזֶג, וּמִמֵּזֶג לְרֶגֶשׁ, מֵרֶגֶשׁ לְשֵׂכֶל, מִשֵּׂכֶל לַאֲצִילוּת</b> – התעלות זו פועלת בכל היקום: הטבע הגופני הגס של הדומם מתעלה לאופי ולרגשות של הצומח והחי, משם למדרגה האנושית השכלית, ומשם לרוחנית. <b>וְהָרָצוֹן הַטָּמִיר שֶׁל קְדוֹשֵׁי הָרוּחַ הוּא נֶאֱחָז בְּחֵפֶץ הִתְעַלּוּת הַכֹּל לַאֲצִילוּת הָעֶלְיוֹנָה, שֶׁהִיא בְּעַצְמָהּ גַּם כֵּן עוֹלָה הִיא מַעֲלוֹת אֵין קֵץ, שֶׁהָעַיִן הַיּוֹתֵר חֲמוּשָׁה בְּמִשְׁקָפַיִם רוּחָנִיִּים מִתְעַשֶּׁשֶׁת לִרְאוֹתָם</b> – הצדיקים  שואפים אל תיקונו המוחלט של העולם, על אף שגם הם אינם מסוגלים לתאר בפירוט את המשמעות השלמה של תיקון זה; <b>אֲבָל הַזֹּהַר הַכְּלָלִי שֶׁל הַחֵשֶׁק הַיּוֹתֵר עֶלְיוֹן פּוֹעֵל הוּא אֶת פְּעֻלַּת דְּפָקָיו עַל כָּל פְּעֻלָּה וְכָל הֶגֶה, עַל כָּל תְּנוּעָה, וְכָל נִיד חַיִּים שֶׁל הַחַיִּים חַיֵּי אֱמֶת</b> – למרות שהצדיקים לא יכולים להסביר בבירור מה הוא "העולם המתוקן" שאליו הם עורגים, השאיפה הכללית משפיעה על כל תנועת חייהם ואין מעשה, דיבור או מחשבה שאינם מונעים מכך; <b>וְהֵם שׁוֹאֲבִים אֶת מַהוּת חַיֵּיהֶם מִזִּיו הָעֶלְיוֹן תָּמִיד, וּמַעֲלִים עַל יְדֵי עֲלִית תְּשׁוּקָתָם אֶת הָעוֹלָם כֻּלּוֹ, וְאֶת כָּל שִׂיחוֹ וְשִׂיגוֹ, מִדֵּי עֲלוֹתָם</b> – הם יונקים את שאיפתם לקודש מהאור העליון הא-לוהי, ובעת שהם שואפים לקודש העולם כולו וכל התסיסה שקיימת בו – מתעלים יחד עימם. 



<b>שִׁפְעַת הַחַיִּים הַיְּצִירִיִּים. מִמְּקוֹר הַחַיִּים, הוֹלֶכֶת וְשׁוֹפַעַת הִיא לַיְּצִירָה הָעֶלְיוֹנָה, יְצִירַת הַשֵּׂכֶל, הַטּוֹב, וְהַשִּׁירָה, מִשְׁתַּפֶּלֶת הִיא דַּרְגָּה אַחַר דַּרְגָּה, עַד שֶׁיּוֹצֶרֶת אֶת הַחָמְרִיּוּת, נַעֲשֵׂית טִבְעִית קָשָׁה, חֲשׁוּכָה, קְשׁוּרָה לְחֹק עָפָר אֶבֶן וּבַרְזֶל. בְּדַרְגּוֹתֶיהָ אֲשֶׁר יָרְדָה, זוֹכֶרֶת הִיא שִׁפְעָה זוֹ אֶת אוֹרָהּ הָרִאשׁוֹן. מִשְׁתּוֹקֶקֶת הִיא לָשׁוּב לִימֵי חָסְנָהּ וְזִוָּהּ, פּוֹנָה הִיא מִטְּבִיעָתָהּ הַיְּרִידִית, וּמְפַסֶּקֶת מִצְּעֹד עוֹד צְעָדִים בַּשֶּׁפֶל, פּוֹנָה הִיא לַעֲלוֹת, לִהְיוֹת מֻאֶרֶת מֵאוֹר שֶׁל מַעְלָה, מֵהָאוֹר שֶׁל מְקוֹר הוֹיָּתָהּ. אֶת הִשְׁתַּלְשְׁלוּתָהּ אָבְדָה, כֵּיוָן שֶׁפָּנְתָה לְמַעְלָה, אֵין זֶה מַהֲלַךְ הַזֶּרֶם הַהוֹלֵךְ וְיוֹרֵד, אֲבָל נִתְעַשְּׁרָה בְּעֹשֶׁר רוּחָנִי פְּנִימִי, מִתְחַבֶּרֶת הִיא עִם הַמָּאוֹר הָעֶלְיוֹן, הַשְׁפָּעָה שֶׁל הוֹיַּת הַיֵּשׁוּת, הָרוּחָנִי, הָאֲצִילִי, הַשִּׂכְלִי, וְהַמּוּסָרִי, הַקָּדוֹשׁ וְהַמְּצֻוחְצָח. מֵהַחִבּוּר הַנַּעֲלֶה מִתְחַדְּשִׁים אוֹרוֹת וְנֹגְהוֹת רַבּוֹת, יְצִירוֹת נִפְלָאוֹת, שֶׁבָּהֶן מִתְגַּלֶּה הַכְּבֵדוּת הָאַרְצִית עִם הַשְּׁאִיפָה הַשְּׁמֵימִית הַמְנַצַּחְתָּהּ. נִשְׁמַת הָאָדָם, בְּכָל חֶגְוָיֶהָ הַשּׁוֹנִים, הִיא פֶּרַח רָז עֹלָם זֶה.שִׁפְעַת</b>
– שפע; <b>הַיְצִירִיִּים</b> – שנוצרו בידי הבורא; <b>מִשְׁתַּפֶּלֶת</b> – משתלשלת; <b>חָסְנָה וְזִיוָהּ</b> – חוזקה ואורה; <b>מִטְּבִיעָתָהּ הַיְּרִידִית</b> – משקיעתה היורדת; <b>הֲוִיָּתָהּ</b> – מציאותה; <b>הִשְׁתַּלְשְׁלוּתָהּ</b> – ירידתה; <b>וְנִגְוֹהוֹת</b> – אורות עמומים; <b>חֲגוּיָה</b> – זוויותיה; <b>רָז</b> – סוד.
<b>שִׁפְעַת הַחַיִּים הַיְצִירִיִּים מִמְּקוֹר הַחַיִּים, הוֹלֶכֶת וְשׁוֹפַעַת הִיא לַיְּצִירָה הָעֶלְיוֹנָה, יְצִירַת הַשֵּׂכֶל, הַטּוֹב, וְהַשִּׁירָה, מִשְׁתַּפֶּלֶת הִיא דַּרְגָּה אַחַר דַּרְגָּה, עַד שֶׁיּוֹצֶרֶת אֶת הַחָמְרִיּוּת, נַעֲשֵׂית טִבְעִית קָשָׁה, חֲשׁוּכָה, קְשׁוּרָה לְחֹק עָפָר אֶבֶן וּבַרְזֶל</b> – השפע הא-לוהי שבורא את יצורי המציאות מופיע בהדרגה: מעולם א-לוהי מופשט של ערכים מוחלטים, דרך יצירת כוחות רוחניים-עליונים הפועלים במציאות (כדוגמת השכל), עד ליצירת חומריות ממשית. <b>בְּדַרְגּוֹתֶיהָ אֲשֶׁר יָרְדָה, זוֹכֶרֶת הִיא שִׁפְעָה זוֹ אֶת אוֹרָהּ הָרִאשׁוֹן, מִשְׁתּוֹקֶקֶת הִיא לָשׁוּב לִימֵי חָסְנָה וְזִיוָהּ, פּוֹנָה הִיא מִטְּבִיעָתָהּ הַיְּרִידִית, וּמְפַסֶּקֶת מִצְּעֹד עוֹד צְעָדִים בַּשֵּׁפֶל, פּוֹנָה הִיא לַעֲלוֹת, לִהְיוֹת מואֶרֶת מֵאוֹר שֶׁל מַעְלָה, מֵהָאוֹר שֶׁל מְקוֹר הֲוִיָּתָהּ</b> – למרות הירידה של הבריאה לעולם גשמי וחומרי – הרצון האלוהי המקורי לא נשכח. בשלב מסוים, מתהפכת היא התנועה כלפי מעלה, הבריאה מפסיקה להתדרדר ושואפת היא לשוב למקורה, להתעלות, להיות מוסרית ועליונה יותר ולהתאחד עם רצון ה'. <b>אֶת הִשְׁתַּלְשְׁלוּתָהּ אָבְדָה, כֵּיוָן שֶׁפָּנְתָה לְמַעְלָה, אֵין זֶה מַהֲלַךְ הַזֶּרֶם הַהוֹלֵךְ וְיוֹרֵד, אֲבָל נִתְעַשְּׁרָה בְּעֹשֶׁר רוּחָנִי פְּנִימִי, מִתְחַבֶּרֶת הִיא עִם הַמָּאוֹר הָעֶלְיוֹן, הַשְׁפָּעָה שֶׁל הֲוִיַּת הַיֵּשׁוּת, הָרוּחָנִי, הָאֲצִילִי, הַשִּׂכְלִי וְהַמּוּסָרִי, הַקָּדוֹשׁ וְהַמְּצוּחְצָח</b> – משעה ששבה המציאות למקורה האלוהי, הפסיקה ההתדרדרות מטה ויש בכך חיסרון מסוים לחומריות, אולם לעומת זאת והחלה השפעה רוחנית למלא את כל מערכות החיים. האנושות והעולם כולו מתאחדים עם הרצון הא-לוהי הטהור. <b>מֵהַחִבּוּר הַנַּעֲלֶה מִתְחַדְּשִׁים אוֹרוֹת וְנִגְוֹהוֹת רַבּוֹת, יְצִירוֹת נִפְלָאוֹת, שֶׁבָּהֶן מִתְגַּלֶּה הַכְּבֵדוּת הָאַרְצִית עִם הַשְּׁאִיפָה הַשְּׁמִימִית הַמְנַצַּחְתָּהּ</b> – התוצאה של החיבור בין המציאות בצורתה הנמוכה, שירדה ונעשתה חומרית וגסה, לבין רצון ה' ששב להופיע – יוצר יצירות חומריות שמשולבת בהן הופעה מוסרית וערכית. <b>נִשְׁמַת הָאָדָם, בְּכָל חֲגוּיֶיהָ הַשּׁוֹנִים, הִיא פֶּרַח רָז עוֹלָם זֶה</b> – הנשמות האנושיות בצורותיהן השונות הן תוצאת הסוד הנפלא הזה של הבריאה האלוהית.

<b>הַהוֹפָעָה הַיְצִירִית הוֹלֶכֶת הִיא בִּמְסִלּוּלָהּ, הַחַיִּים מִשְׁתַּלְשְׁלִים בְּמַדְרֵגוֹתֵיהֶם, הָרָצוֹן שֶׁבַּהֲוִיָּה הוֹלֵךְ וּמִתְגַּלֶּה גִּלּוּי אַחֵר גִּלּוּי. הַתֹּכֶן שֶׁל טוֹב הוֹלֵךְ וּמִתְרַבֶּה, וְהַהָאֲרָה הָאֱלֹהִית דּוֹחַפְתּוֹ לְהִתְפַּתֵּחַ. הַיְּרִידָה שֶׁל הִמָּצְאוּת חַיִּים רְצוֹנִיִּים, דַּרְגָּא אַחַר דַּרְגָּא, מְבִיאָה עַד שֶׁחוּג חַיִּים רְצוֹנִיִּים שֶׁהֵם מְלֵאִים הֵירוּס חָמְרִי וְרוּחָנִי מִתְגַּלֶּה, הַהוֹפָעָה הָאֱלֹהִית מִסְתַּלֶּקֶת. וְתֵיכֶף כְּשֶׁהַזּוּהֲמָא הָרַגְזָנִית לְצַד הֵירוּס מִתְרָאֶה, וְהַטֶּבַע נִדְחָף הוּא מִכּוֹחוֹתָיו בְּסַעֲרָה, הַמְּצִיאוּת הַמַּעֲשִׂית נַעֲשֵׂית גַּלְמוּדָה מִבַּעֲלָהּ הַיּוֹצֵר בְּאֶמְצַע הוֹפָעַת אוֹר הַחַיִּים, וְהָרִחוּק פּוֹעֵל לְחוֹלֵל תְּכוּנָה שֶׁל הֲוִיָּה שְׁפֵלָה, מְכֹעֶרֶת וּמְקֻלְקֶלֶת. הָאָרָה מַעֲשִׂית שׁוֹלֶלֶת, מְחוֹלֶלֶת אֶת הֶעָלֵם הַהוֹפָעָה, שֶׁהָיְתָה כְּבָר מוּכָנֶת, מִתְגַּלֶּה בְּחוּג הַמְּצִיאוּת הַפּוֹעֶלֶת הָעֶלְיוֹנָה, וּמַה שֶׁהָיָה מוּכָן לְהוֹפִיעַ בְּתוֹכֶן שֶׁל טוֹב מוֹפִיעַ בְּתוֹר אוֹר שֶׁל טוֹב בִּכְלִי, שֶׁגָּנוּז בְּעֹצֶם עֻמְקוֹ סִיג חָזָק מְאֹד, אֲשֶׁר מִירוּק אָיוֹם מַעֲלֵהוּ אֶל מְקוֹר אוֹרוֹ. "עֲשָׂרָה הֲרוּגֵי מַלְכוּת" (בבא בתרא י, ב), חלקם בחיים.היצירית</b> – שנוצרה בידי הבורא; <b>שֶׁבַּהֲוִיָּה</b> – שבמציאות; <b>דַּרְגָּא אַחַר דַּרְגָּא</b> – שלב אחר שלב; <b>שֶׁחוּג</b> – שמרחב; <b>הֵירוּס</b> – הרס; <b>גַּלְמוּדָה</b> – בודדה; <b>לְחוֹלֵל</b> – ליצור; <b>סִיג</b> – פסולת, מגבלה.
<b>
הַהוֹפָעָה הַיְצִירִית הוֹלֶכֶת הִיא בִּמְסִלּוּלָהּ, הַחַיִּים מִשְׁתַּלְשְׁלִים בְּמַדְרֵגוֹתֵיהֶם, הָרָצוֹן שֶׁבַּהֲוִיָּה הוֹלֵךְ וּמִתְגַּלֶּה גִּלּוּי אַחֵר גִּלּוּי</b> – תהליך היצירה הוא שישנו שורש של רצון א-לוהי מופשט שהולך ומתגבש בממשות חומרית גלויה פה בעולם. <b>הַתֹּכֶן שֶׁל טוֹב הוֹלֵךְ וּמִתְרַבֶּה, וְהַהָאֲרָה הָאֱלֹהִית דּוֹחַפְתּוֹ לְהִתְפַּתֵּחַ</b> – השורש הא-לוהי הוא טוב, ולכן ככל שישנן יותר יצירה והתפתחות בעולם כך הטוב מתרבה. <b>הַיְּרִידָה שֶׁל הִמָּצְאוּת חַיִּים רְצוֹנִיִּים, דַּרְגָּא אַחַר דַּרְגָּא, מְבִיאָה עַד שֶׁחוּג חַיִּים רְצוֹנִיִּים שֶׁהֵם מְלֵאִים הֵירוּס חָמְרִי וְרוּחָנִי מִתְגַּלֶּה, הַהוֹפָעָה הָאֱלֹהִית מִסְתַּלֶּקֶת</b>
– השתלשלות היצירה מהממד המופשט עד לממד החומרי, שלב אחר שלב, מביאה בשלב מסוים ליצירת מרחב חיים שיש בו רצון להרוס את החיים הא-לוהיים בעולם (הדבר בא לידי ביטוי למשל במוות, בתופעות טבע גסות והרסניות וכדומה). <b>וְתֵיכֶף כְּשֶׁהַזּוּהֲמָא הָרַגְזָנִית לְצַד הַיֵּרוּס מִתְרָאֶה, וְהַטֶּבַע נִדְחָף הוּא מִכֹּחוֹתָיו בְּסַעֲרָה, הַמְּצִיאוּת הַמַּעֲשִׂית נַעֲשֵׂית גַּלְמוּדָה מִבַּעֲלָהּ הַיּוֹצֵר בְּאֶמְצַע הוֹפָעַת אוֹר הַחַיִּים, וְהָרִחוּק פּוֹעֵל לְחוֹלֵל תְּכוּנָה שֶׁל הוָיָה שְׁפֵלָה, מְכוֹעֶרֶת וּמְקוּלְקֶלֶת</b> – בעקבות יצירת הכוח שמתנגד להופעת ה' נוצר ניתוק בין הטבע לרצון האלוהי שמחולל אותו. הטבע מתנהל על פי חוקים קבועים וחסרי מוסר, ואזי, יחד עם הטוב והיופי שבחיים, אנו מוצאים בטבע מלחמת חיים אכזרית וחסרת מעצורים. <b>הָאָרָה מַעֲשִׂית שׁוֹלֶלֶת, מְחוֹלֶלֶת אֶת הַעֲלֵמַת הַהוֹפָעָה, שֶׁהָיְתָה כְּבָר מוּכֶנֶת, מִתְגַּלָּה בְּחוֹג הַמְּצִיאוּת הַפּוֹעֶלֶת הָעֶלְיוֹנָה</b> – הכוח השלילי, שמעלים את ההופעה הא-לוהית שהייתה מוכנה להגיע לעולם, הופך כביכול לישות עליונה עצמאית, העומדת מול הופעת ה';<b> וּמַה שֶׁהָיָה מוּכָן לְהוֹפִיעַ בְּתוֹכֶן שֶׁל טוֹב מוֹפִיעַ בְּתוֹר אוֹר שֶׁל טוֹב בִּכְלִי, שֶׁגָּנוּז בְּעֶצֶם עָמְקוֹ סִיג חָזָק מְאֹד, אֲשֶׁר מֵרוּק אָיוֹם מַעֲלֵהוּ אֶל מְקוֹר אוֹרוֹ</b> – הרצון האלוהי משול ל"אור", לישות ללא גבול, והבריאה משולה ל"כלי" (הכלי מקבל את התוכן אך איננו חלק ממנו). הכלי הטהור רומז ליצורים שמשתוקקים לרצון ה' ומתמלאים מאורו. לעומתם הכלי שיש בו "סיג" (מעכב) רומז לבריאה שמתנגדת להופעת ה'. הייסורים הנובעים משליטת הרוע האנושי במהלך ההיסטוריה מנקים את הטבע ומחזירים את ה"כלי" לטהרתו. המינוח "<b>עֲשָׂרָה הֲרוּגֵי מַלְכוּת</b>" הוא ביטוי לייסורי הצדיקים במהלך ההיסטוריה, שבזכותם המציאות מתמרקת, ולכן <b>חֶלְקָם בַּחַיִּים</b> – זוכים הם לחיי נצח ושלמות. 


<b>עוֹלָם הַתֹּהוּ, וּשְׁבִירוֹתָיו, וְתִיקוּנָיו, מוֹרִים לָנוּ, שֶׁעֹצֶם הָרָצוֹן לְתִיקּוּן, לְשִׁכְלוּל, לַהֲוָיָה, שֶׁהֵם הַטּוֹב הַגָּמוּר, פּוֹעֵל הוּא בְּכֹחַ מָלֵא מְאֹד מְאֹד. אֵין הַהֲוָיָה יְכוֹלָה לְקַבֵּל אֶת כָּל עֹצֶם הַטּוֹב שֶׁל הַמַּהוּת הָעֶלְיוֹן, אֲמִיץ כֹּחַ אֵין סוֹף, הַהֲוָיָה הַחֶלְקִית מִתְמַסְמֶסֶת מֵרֹב הַטּוֹב, מֵעֹצֶם הַחַיִּים, מִשְׁתַּבֶּרֶת הִיא מֵרֹב שְׁאִיפָתָהּ. אֲבָל לֹא מִפְּנֵי זֶה יֶחְדַּל הַטּוֹב הַנִּשָּׂא לַעֲשׂוֹת אֶת דַּרְכּוֹ, הוּא חוֹזֵר וּבוֹנֶה אַחַר הַשְּׁבִירָה, וְהַבִּנְיָן הַמְּתוּקָּן עוֹלֶה יָפֶה יָפֶה, בְּאֵין עָרוֹךְ לִיקָרָתוֹ. וְכָל כָּךְ מְרוּבָּה הִיא מִדָּה טוֹבָה מִמִּדַּת פֻּרְעָנוּת, עַד שֶׁכְּדַאי לִסְבֹּל אֶת כָּל יִסּוּרֵי הַשְּׁבִירָה, אֶת כָּל קִלְקוּלֵי הֲרִיסָה, רַק שֶׁיֵּצְאוּ עוֹלָמִים מְשֻׁכְלָלִים כָּאֵלֶּה, שֶׁנּוֹשְׂאִים בְּכֹחָם עֹשֶׁר חַיִּים כָּזֶה, שֶׁהוּא מִצַּד עַצְמָם לְמַעְלָה מִכֹּחָם. וְאֵין הַמְּהַוֶּה הָעֶלְיוֹן בּוֹחֵר בְּדֶרֶךְ מְדוּדָה וּמְצֻמְצֶמֶת, כְּדֵי שִׁיעוּר הַיְּכֹלֶת שֶׁל הַהֲוָיָה, שֶׁאִם כֵּן הָיָה הַטּוֹב מוּגְבָּל לֹא לְפִי עֹצֶם עֹז חַיֵּי הַיּוֹצֵר כֹּל, אֶלָּא לְגַמְרֵי לְפִי תְּנַאי הַיְצִירָה הַחֲלוּשָׁה.הַתֹּהוּ</b> – חוסר הסדר, האבדון;<b> לַהֲוָיָה</b> – לקיום;<b> אָמִיץ</b> – חזק;<b> מִתְמַסְמֶסֶת</b> – מתפוררת;<b> בְּאֵין עָרוֹךְ לִיקָרָתוֹ</b> – באין סוף לחשיבתו;<b> הַמְּהַוֶּה</b> – היוצר;<b> מְדוּדָה</b> – מוגבלת;<b> עֹצֶם</b> – עוצמת.
<b>עוֹלָם הַתֹּהוּ, וּשְׁבִירוֹתָיו, וְתִיקוּנָיו, מוֹרִים לָנוּ, שֶׁעֹצֶם הָרָצוֹן לְתִיקּוּן, לְשִׁכְלוּל, לַהֲוָיָה, שֶׁהֵם הַטּוֹב הַגָּמוּר, פּוֹעֵל הוּא בְּכֹחַ מָלֵא מְאֹד מְאֹד</b> – בעולם קיים מצב של חוסר סדר ("תוהו", "שבירה") מחד,  שמגיע למצב של שליטה והרמוניה ("תיקון") מאידך. אנו לומדים מכך שכוחות החיוב במציאות הם מלאי עוצמה ומנצחים בסופו של דבר; כיצד מתרחש תהליך זה? מפרט הרב: <b>אֵין הַהֲוָיָה יְכוֹלָה לְקַבֵּל אֶת כָּל עֹצֶם הַטּוֹב שֶׁל הַמַּהוּת הָעֶלְיוֹן, אֲמִיץ כֹּחַ אֵין סוֹף, הַהֲוָיָה הַחֶלְקִית מִתְמַסְמֶסֶת מֵרֹב הַטּוֹב, מֵעֹצֶם הַחַיִּים, מִשְׁתַּבֶּרֶת הִיא מֵרֹב שְׁאִיפָתָהּ</b> – ישנו טוב א-לוהי אינסופי שמרוב עוצמתו המציאות העולמית מתקשה להכיל אותו ו"נשברת" וזהו מקור ה"תוהו" (ועצם השבירה מעידה על שאיפת המציאות להכיל את הטוב); <b>אֲבָל לֹא מִפְּנֵי זֶה יֶחְדַּל הַטּוֹב הַנִּשָּׂא לַעֲשׂוֹת אֶת דַּרְכּוֹ, הוּא חוֹזֵר וּבוֹנֶה אַחַר הַשְּׁבִירָה, וְהַבִּנְיָן הַמְּתוּקָּן עוֹלֶה יָפֶה יָפֶה, בְּאֵין עָרוֹךְ לִיקָרָתוֹ</b> – למרות השבירה, השאיפה לרצון ה' הטוב טבועה בבריאה והיא הדוחפת אותה לבנות בהדרגה את המציאות באופן אינסופי. <b>ו</b>מדוע מלכתחילה נבראה הבריאה עם שאיפה הגדולה ממידותיה? אלא <b>כָּל כָּךְ מְרוּבָּה הִיא מִדָּה טוֹבָה מִמִּדַּת פֻּרְעָנוּת, עַד שֶׁכְּדַאי לִסְבֹּל אֶת כָּל יִסּוּרֵי הַשְּׁבִירָה, אֶת כָּל קִלְקוּלֵי הֲרִיסָה, רַק שֶׁיֵּצְאוּ עוֹלָמִים מְשֻׁכְלָלִים כָּאֵלֶּה, שֶׁנּוֹשְׂאִים בְּכֹחָם עֹשֶׁר חַיִּים כָּזֶה, שֶׁהוּא מִצַּד עַצְמָם לְמַעְלָה מִכֹּחָם</b> – הטובה שיוצאת לעולם מתהליך זה – שישנו טוב שהמציאות תתקשה להכיל ואזי תישבר ותתעלה מכך – היא כה גדולה, עד ששווה היה לעבור את הנזק ("פורענות") שבשבירה; <b>וְאֵין הַמְּהַוֶּה הָעֶלְיוֹן בּוֹחֵר בְּדֶרֶךְ מְדוּדָה וּמְצֻמְצֶמֶת, כְּדֵי שִׁיעוּר הַיְּכֹלֶת שֶׁל הַהֲוָיָה, שֶׁאִם כֵּן הָיָה הַטּוֹב מוּגְבָּל לֹא לְפִי עֹצֶם עֹז חַיֵּי הַיּוֹצֵר כֹּל, אֶלָּא לְגַמְרֵי לְפִי תְּנַאי הַיְצִירָה הַחֲלוּשָׁה</b> – הסיבה עבורה יצר הבורא כך את עולמו (ולא בטוב מצומצם) כי זוהי הדרך היחידה שבה תוטבע בבריאה שאיפה א-לוהית אינסופית ולא רק מוגבלת-ארצית; ואז, לאחר השבירה, תוכל המציאות להמשיך להתעלות לאינסוף. 



<b>לָמָּה בָּאָה הַשְּׁבִירָה? לְפִי שֶׁהָאֱלֹהוּת נוֹתֶנֶת הִיא לְפִי כֹּחָהּ, וְהַמְּקַבֵּל מוּגְבָּל הוּא, אִם כֵּן תִּהְיֶה הַטּוֹבָה מוּגְבֶּלֶת, עַל כֵּן נוֹתֵן הוּא הַטּוֹבָה בְּלֹא שִׁעוּר, לְפִי מִדָּתוֹ, וְתִהְיֶה אֱלֹהִית בִּלְתִּי גְּבוּלִית, וְאַף עַל פִּי שֶׁלֹּא יוּכַל הַמְּקַבֵּל הַנִּבְרָא לְקַבֵּל, כִּי אִם כְּשֶׁיִּשָּׁבֵר לְגַמְרֵי. וְיִבְנֶה בְּתִשּׁוּקָתוֹ לָשׁוּב לִמְקוֹרוֹ הַבִּלְתִּי גְּבוּלִי, לְהִתְאַחֵד בָּאֱלֹהוּת, וּבָזֶה יַעֲשֶׂה הַנִּבְרָא אֶת עַצְמוֹ, וְיִהְיֶה בְּמַדְרֵגַת הַשְּׁלֵמוּת שֶׁל בּוֹרֵא, וְיִתְעַלֶּה מִמַּעַל לִגְבוּל שֶׁל נִבְרָא, מַה שֶּׁלֹּא הָיָה אֶפְשָׁר בְּלֹא שֶׁפַעַת רַב טוֹב לְמַעְלָה מִמַּדְרֵגַת אֶפְשָׁרוּת קַבָּלָתוֹ, שֶׁהָיָה תָּמִיד רַק בְּמַדְרֵגַת נִבְרָא, וְלֹא בְּמַעֲלַת בּוֹרֵא כְּלָל.הַשְּׁבִירָה</b> – ההתנתקות בין הבורא לבריאה;<b> בְּלֹא שִׁעוּר</b> – בלי גבול;<b> שֶׁפַעַת</b> – שפע. 
<b>לָמָּה בָּאָה הַשְּׁבִירָה?</b> – בחכמת הקבלה מתואר תהליך של "שבירה". היינו, בראשית התהוות העולם היה מאוחד הוא עם א-לוהים, ואזי "נשבר" ונפרד ממנו. מדוע תהליך זה הכרחי? <b>לְפִי שֶׁהָאֱלֹהוּת נוֹתֶנֶת הִיא לְפִי כֹּחָהּ, וְהַמְּקַבֵּל מוּגְבָּל הוּא, אִם כֵּן תִּהְיֶה הַטּוֹבָה מוּגְבֶּלֶת, עַל כֵּן נוֹתֵן הוּא הַטּוֹבָה בְּלֹא שִׁעוּר, לְפִי מִדָּתוֹ, וְתִהְיֶה אֱלֹהִית בִּלְתִּי גְּבוּלִית</b> – אם היה העולם נברא כשהוא מנותק מן הא-לוהות, לא היה העולם מצליח להשתחרר למדרגה גבוהה ממדרגתו, והטוב שניתן להתגלות בו היה מוגבל; לכן יצר אותו א-לוהים בתחילה שהוא מחובר אליו, כך שתוטבע בו השאיפה האין סופית להתעלות, כדוגמת הבורא; <b>וְאַף עַל פִּי שֶׁלֹּא יוּכַל הַמְּקַבֵּל הַנִּבְרָא לְקַבֵּל, כִּי אִם כְּשֶׁיִּשָּׁבֵר לְגַמְרֵי וְיִבְנֶה בְּתִשּׁוּקָתוֹ לָשׁוּב לִמְקוֹרוֹ הַבִּלְתִּי גְּבוּלִי, לְהִתְאַחֵד בָּאֱלֹהוּת</b>– ולמרות שריבונו של עולם טבע בעולם רצון א-לוהי אינסופי, הרבה למעלה ממה שיכול הוא להכיל, ולכן נאלץ העולם להתנתק מא-לוהים כדי להתהוות ("שבירה"); דווקא כך נחקקה בעולם שאיפת התיקון לשוב לאינסופיות שהייתה בו בתחילת דרכו, וזהו מקור הדחף האנושי והטבעי להתקדמות מתמדת. <b>וּבָזֶה יַעֲשֶׂה הַנִּבְרָא אֶת עַצְמוֹ, וִיהִיֶה בְּמַדְרֵגַת הַשְּׁלֵמוּת שֶׁל בּוֹרֵא, וְיִתְעַלֶּה מִמַּעַל לִגְבוּל שֶׁל נִבְרָא, מַה שֶּׁלֹּא הָיָה אֶפְשָׁר בְּלֹא שֶׁפַעַת רַב טוֹב לְמַעְלָה מִמַּדְרֵגַת אֶפְשָׁרוּת קַבָּלָתוֹ, שֶׁהָיָה תָּמִיד רַק בְּמַדְרֵגַת נִבְרָא, וְלֹא בְּמַעֲלַת בּוֹרֵא כְּלָל</b> – תהליך עמוק זה יוצר איכות מופלאה בעולם ובאדם שבו הם "בוראים" כביכול את עצמם. האדם והעולם כבר אינם מוגדרים כ"ברואים" בלבד, היינו מוגבלים בתנאי חיים מסוימים התלויים בזמן ומקום, אלא טבועה בהם תכונה א-לוהית אל-גבולית, המחוללת את המציאות עצמה.    


<b>אֵצֶל הָאֱלֹהוּת, הַזְּמַן הוּא נִצְחִי, עַל כֵּן אֵינֶנּוּ זְמַן, מִכָּל מָקוֹם אֵינוֹ אוֹבֵד שׁוּם יִתְרוֹן שֶׁיֵּשׁ לַזְּמַן בַּאֲשֶׁר הוּא זְמַן. הַגְּבוּל הוּא בְּאֵין סוֹף וּמִמֵּילָא אֵינֶנּוּ גְּבוּל, וּמִכָּל מָקוֹם אֵינֶנּוּ אוֹבֵד אֶת הַיִּתְרוֹן שֶׁיֵּשׁ לִגְבוּל בַּאֲשֶׁר הוּא גְּבוּל. הַשִּׁנּוּי הוּא שִׁוּוּי, וּמִכָּל מָקוֹם אֵינֶנּוּ אוֹבֵד אֶת הַיִּתְרוֹן שֶׁיֵּשׁ לְשִׁנּוּי. וְאָנוּ יְכוֹלִים לְדַבֵּר בַּהֲשָׂגַת אֱלֹהוּת מַה שֶּׁאָנוּ מַשִּׂיגִים מִצַּד הַזְּמַן הַגְּבוּל וְהַשִּׁנּוּי, וְאָנוּ יוֹדְעִים שֶׁהַדִּבּוּר הוּא מִצַּד הַנֶּצַח הָאֵין סוֹף וְהַשִּׁוּוּי, וְכָל הַמִּתְרָאֶה בִּזְמַן גְּבוּל וְשִׁנּוּי הוּא אַסְפַּקְלַרְיָא שֶׁאֵינָהּ מְאִירָה, הַמְּקַבֶּלֶת מִנֶּצַח אֵין סוֹף וְשִׁוּוּי, שֶׁהוּא אַסְפַּקְלַרְיָא הַמְּאִירָה. שִׁוּוּי</b> – איזון;<b> אַסְפַּקְלַרְיָא </b>– מראה. 
<b>אֵצֶל הָאֱלֹהוּת, הַזְּמַן הוּא נִצְחִי, עַל כֵּן אֵינֶנּוּ זְמַן, מִכָּל מָקוֹם אֵינוֹ אוֹבֵד שׁוּם יִתְרוֹן שֶׁיֵּשׁ לַזְּמַן בַּאֲשֶׁר הוּא זְמַן</b> – "זמן" הוא תכונת המדידה של תהליכים ושינויים בעולמנו. אמנם כשמתעלים לרצון הא-לוהי שחולל את העולם אין "זמן", שכן שם המציאות קיימת במצב מושלם שאיננו משתנה. אמנם במסגרת הרצון הא-לוהי גם מכונסת המחשבה לברוא עולם משתנה, לכן היתרון של השינוי שבא לידי ביטוי ב"זמן" קיים באופן פוטנציאלי גם שם. על אותו משקל, אצל הא-לוהות <b>הַגְּבוּל הוּא בְּאֵין סוֹף וּמִמֵּילָא אֵינֶנּוּ גְּבוּל, וּמִכָּל מָקוֹם אֵינֶנּוּ אוֹבֵד אֶת הַיִּתְרוֹן שֶׁיֵּשׁ לִגְבוּל בַּאֲשֶׁר הוּא גְּבוּל</b> – ברצון ה' המקורי המציאות שלמה וחסרת מגבלות, אמנם במסגרתו גם מכונסת המחשבה לברוא עולם מוגבל, לכן היתרון של הגבולות במציאות קיים באופן פוטנציאלי גם שם. על אותו משקל, אצל הא-לוהות <b>הַשִּׁנּוּי הוּא שִׁוּוּי, וּמִכָּל מָקוֹם אֵינֶנּוּ אוֹבֵד אֶת הַיִּתְרוֹן שֶׁיֵּשׁ לְשִׁנּוּי</b> – ברצון ה' המקורי המציאות מאוזנת וחסרת שינוי, אמנם במסגרתו גם מכונסת המחשבה לברוא עולם משתנה, לכן היתרון של הדינמיות קיים כבר שם. <b>וְאָנוּ יְכוֹלִים לְדַבֵּר בַּהֲשָׂגַת אֱלֹהוּת מַה שֶּׁאָנוּ מַשִּׂיגִים מִצַּד הַזְּמַן הַגְּבוּל וְהַשִּׁנּוּי, וְאָנוּ יוֹדְעִים שֶׁהַדִּבּוּר הוּא מִצַּד הַנֶּצַח הָאֵין סוֹף וְהַשִּׁוּוּי</b> – לומד התורה צריך להבין שאמנם הוא מדבר ועוסק בתכנים מוגדרים ומוגבלים מצד הזמן, הגבולות והשינויים, אך הוא בעצם מבטא בדיבורו ולימודו תכנים אינסופיים שמאוחדים עם השלמות האלוהית.<b> וְכָל הַמִּתְרָאֶה בִּזְמַן גְּבוּל וְשִׁנּוּי הוּא אַסְפַּקְלַרְיָא שֶׁאֵינָהּ מְאִירָה, הַמְּקַבֶּלֶת מִנֶּצַח אֵין סוֹף וְשִׁוּוּי, שֶׁהוּא אַסְפַּקְלַרְיָא הַמְּאִירָה</b> – המבט האנושי המטושטש ("אספקלריה שאינה מאירה"), מציג את המציאות בצורה מוגבלת, אולם הוא יונק את כוחו מהמבט הא-לוהי הבהיר ("אספקלריה המאירה"), האינסופי והמאוזן. 


<b>כְּשֶׁהַהִתְעַלּוּת הַצְּפִיָּת מִתְגַּבֶּרֶת בָּנוּ, הַנֶּנּוּ מִתְגָּאִים בְּרוּם עֲנָוָה, לְדַבֵּר הֲגוּת שִׂיחַ קֹדֶשׁ, וּמִתְעַלִּים אָנוּ מִמַּעַל לְאוֹתוֹ הַתֹּכֶן הַנִּשָּׂא, שֶׁל רָזֵי רָזִים, מְקוֹר הַבְּרָכָה שֶׁל הַתּוֹסֶפֶת מִמַּעַל לָהּ, וְכַאֲשֶׁר אָנוּ אוֹמְרִים בִּטּוּי אֵין סוֹף. לִבֵּנוּ מָלֵא רֶגֶשׁ שְׁאֵלָה וּשְׁקִיקָה פְּנִימִית אֶל בִּטּוּי אֵין רֵאשִׁית, וְהַנֶּנּוּ חָשִׁים, שֶׁאֵין רֵאשִׁית אֵינוֹ נֶהֱגֶה גַּם בַּהֲגוּת בִּטּוּי הַמַּחְשָׁבִי הַיּוֹתֵר כָּמוּס וְגָנוּז. בְּאֵין סוֹף מוּנָּחִית הִיא הַשְּׁלִילָה שֶׁל אֶפְשָׁרוּת הַתּוֹסֶפֶת , כִּי מַה יוֹסִיף עַל אֵין סוֹף, עַל הַשְּׁלֵמוּת הַמִּתְעַלָּה מִכָּל עֹמֶק הֶדֶר עֹז. וְיֵשׁ מָכוֹן לְרִכּוּז מַלְכוּתִי, לְכוֹנֵן הַשְׁלָמָה בִּלְתִּי פּוֹסֶקֶת הַמִּתְעַלָּה, בְּגִרְעוֹן הַמַּכְשִׁיר אֶת הַתּוֹסֶפֶת, בְּצִמְצוּם הַמַּכְשִׁיר אֶת הַהַרְחָבָה. וְכֵיוָן שֶׁהַהִתְאַצְּלוּת הָעֶלְיוֹנָה בְּטוּיָה, הַנֶּנּוּ כְּבָר מוּרְשִׁים לוֹמַר, שֶׁעֹמֶק הַהִתְעַלּוּת הַבִּלְתִּי סוֹפִית הֲרֵי הִיא מִתְעַלָּה בְּשִׁחְרוּר עֶלְיוֹן בְּהַבְדָּלַת הָאוּרִים, שֶׁדִּין הַתּוֹסֶפֶת נוֹהֵג בָּהֶם, מֵהַמְּקוֹרִיּוּת, הָעֹצֶם שֶׁאֵין בּוֹ עֵרֶךְ שֶׁל הִתְעַלּוּת מֵרֹב תַּעֲצֻמוֹ. וְרַק בִּשְׁבִיל הַיְּכֹלֶת הַבִּלְתִּי סוֹפִית הַזֹּאת לְחוֹלֵל סוֹפִים וְהַגְבָּלוֹת, שֶׁיִּהְיֶה כְּלִי בְּרָכָה לְעֶדְנַת שַׁעֲשׁוּעֵי עוֹלָמִים, בִּשְׂבִיעַת טוֹב מֶתֶק תַּעֲנוּגִים עֲדִינִים, בִּסְפִינַת אַחְדוּתָם. יֵשׁ כֹּחַ הַבְטָאָה, קוֹל דְּמָמָה דַקָּה. אֲבָל בְּאֵין רֵאשִׁית לֹא יֵחָקֶה עֵרֶךְ נוֹרָא זֶה. וּמַה יוֹשִׁיט לָנוּ, אִם נַשְׂכִּיל לַחְשֹׁב עַל מְרוֹם הַתַּעֲצוּמָה, עַל עֹמֶק מְקוֹר כָּל מָקוֹר, נַעֲלֶה מִכָּל הֲוִיַּת הוְיֵי הֲוִיּוֹת, שָׁם אֵין שְׂרָעֵף, גַּם בְּעֶרְכֵי הָעֲרָכִים הַבִּלְתִּי נֶעֱרָכִים. "אַךְ לֵאֹלֹהִים דּוּמִּי נַפְשִׁי, כִּי מִמֶּנוּ תִּקְוָתִי" (תהילים סב, ו).<b>הַצְּפִיָּת</b> – מלאת הציפייה;<b> בְרוּם</b> – בגובה;<b> הֲגוּת</b> – מחשבת;<b> הַנִּשָּׂא</b> – המרומם;<b> רָזֵי רָזִים</b> – סודי הסודות;<b> וּשְׁקִיקָה</b> – ושאיפה;<b> כָּמוּס</b> – ונסתר;<b> לְכוֹנֵן</b> – לייסד;<b> בְּגִרְעוֹן</b> – בחיסרון;<b> שֶׁהַהִתְאַצְּלוּת</b> – שהרוחניות;<b> הָעֹצֶם</b> – המהות;<b> תַּעֲצֻמוֹ</b> – כוחו;<b> לְחוֹלֵל</b> – ליצור;<b> לְעֶדְנַת</b> – לעונג;<b> בִּסְפִינַת</b> – בבסיס (מלשון 'סיפון');<b> הַבְטָאָה</b> – ביטוי; <b>יֵחָקֶה</b>– ישוכפל (מלשון חיקוי); <b>יוֹשִׁיט</b> – יועיל; <b>נַסְכִּיל</b> – נהיה טפשים; <b>הֲוִית הוּוַיּ הוּוִיּוֹת</b> – המציאות שהיא מקור כל המציאויות; <b>שַׂרְעַף</b> – הגיג מחשבה; <b>נֶעֱרָכִים</b> – נמדדים.
<b>כְּשֶׁהַהִתְעַלּוּת הַצְּפִיָּת מִתְגַּבֶּרֶת בָּנוּ, הַנְנוּ מִתְגַּאִים בְּרוּם עֲנָוָה, לְדַבֵּר הֲגוֹת שִׂיחַ קֹדֶשׁ</b> – בזמנים מיוחדים כשהצדיקים משתוקקים לישועה ופתוחים להרגשות נעלות, מסוגלים הם לבטא במילים את שורשי המציאות; <b>וּמִתְעַלִּים אָנוּ מִמַּעַל לְאוֹתוֹ הַתֹּכֶן הַנִּשָּׂא, שֶׁל רָזֵי רָזִים, מְקוֹר הַבְּרָכָה שֶׁל הַתּוֹסֶפֶת מִמַּעַל לָהּ</b> – ואזי הם מתעלים לתוכן של תורת הנסתר שמזהה שההתקדמות העולמית נובעת ממקור ברכת א-לוהים אינסופית (שאפילו מדרגה זו איננה פסגת הכל וישנה ברכה גבוהה יותר כדלקמן). <b>וְכַאֲשֶׁר אָנוּ אוֹמְרִים בִּטּוּי "אֵין סוֹף" לִבֵּנוּ מָלֵא רֶגֶשׁ שְׁאֵלָה וּשְׁקִיקָה פְּנִימִית אֶל בִּטּוּי "אֵין רֵאשִׁית", וְהַנְנוּ חָשִׁים, שֶׁאֵין רֵאשִׁית אֵינוֹ נֶהֱגֶה גַּם בַּהֲגוֹת בִּטּוּי הַמַּחֲשָׁבִי הַיּוֹתֵר כָּמוּס וְגָנוּז</b> – כשאנו מתארים את מדרגת הא-לוהים כ"אין סוף" אנו בעצם שואפים לתיאור מדרגה עליונה יותר שמכונה "אין ראשית", שכוונתה לומר שא-לוהים מתואר כישות מושלמת שקיימת עוד לפני שנברא דבר (ולעומת כל דבר אחר אין לו נקודת ראשית כלל). זוהי מציאות כל כך עמוקה ומושלמת שאפילו המחשבה העמוקה והנסתרת ביותר לא מסוגלת להקיף אותה. לעומת זאת, <b>"בְּאֵין סוֹף" מֻנְחֶה הִיא הַשְּׁלִילָה שֶׁל אֶפְשָׁרוּת הַתּוֹסֶפֶת, כִּי מַה יוֹסִיף עַל אֵין סוֹף, עַל הַשְּׁלֵמוּת הַמִּתְעַלָּה מִכָּל עֹמֶק הֲדַר עֹז</b> – במילים "אין סוף" נמצאת לכאורה ההנחה שהעצמות הא-לוהית לא יכולה להשפיע מעבר למצב הקיים, כי כיצד ניתן להוסיף על ה"אין סוף"? <b>ו</b>אולם <b>יֵשׁ מָכוֹן לְרִכּוּז מַלְכוּתִי, לְכוֹנֵן הַשְׁלָמָה בִּלְתִּי פּוֹסֶקֶת הַמִּתְעַלָּה, בְּגִרְעוֹן הַמַּכְשִׁיר אֶת הַתּוֹסֶפֶת, בְּצִמְצוּם הַמַּכְשִׁיר אֶת הַהַרְחָבָה</b> – בכדי שמלכותו האין סופית של א-לוהים תתגלה חייב להיברא בסיס ("מכון") עולמי שיכיל אותה, ועולם זה חייב להיות בעל חיסרון ("סוף") שיאתגר את השלמות להופיע עוד יותר שלמות. <b>וְכֵיוָן שֶׁהַהִתְאַצְּלוּת הָעֶלְיוֹנָה בְּטוּיָה, הַנְנוּ כְּבָר מוּרְשִׁים לוֹמַר, שֶׁעֹמֶק הַהִתְעַלּוּת הַבִּלְתִּי סוֹפִית הֲרֵי הִיא מִתְעַלָּה בְּשִׁחְרוּר עֶלְיוֹן בְּהַבְדָּלַת הָאוּרִים, שֶׁדִּין הַתּוֹסֶפֶת נוֹהֵג בָּהֶם, מֵהַמְּקוֹרִיּוּת, הָעֹצֶם שֶׁאֵין בּוֹ עֵרֶךְ שֶׁל הִתְעַלּוּת מֵרוֹב תַּעֲצוּמוֹ</b> – דווקא לאחר שבררנו שהביטוי "אין ראשית" מתאר הופעה מושלמת ורוחנית ("אצילית") של א-לוהים, ניתן להעמיק ולומר שהביטוי "אין סוף" מתאר שההתעלות העולמית מגיע בכך שישנה מגבלה מסוימת ("סוף") בהופעה הא-לוהית המקורית (שעצמותה כאמור היא מושלמת ולא ניתן להוסיף עליה מעבר לעצמותה); ובכך שמשתחררים ומתבדלים מן המוגבלות והסופיות שלה ("הבדלת האורים") ניתן להוסיף להתעלות עוד ועוד; <b>וְרַק בִּשְׁבִיל הַיְּכוֹלֶת הַבִּלְתִּי סוֹפִית הַזֹּאת לְחוֹלֵל סוֹפִים וְהַגְבָּלוֹת, שֶׁיִּהְיֶה כְּלִי בְרָכָה לְעֶדְנַת שַׁעֲשׁוּעֵי עוֹלָמִים, בִּשְׂבִיעַת טוֹב מֶתֶק תַּעֲנוּגִים עֲדִינִים, בִּסְפִינַת אַחְדּוּתָם יֵשׁ כֹּחַ הַבְטָאָה, קוֹל דְּמָמָה דַּקָּה</b> – היכולת של השלמות הא-לוהית להיות מושלמת מצד אחד, ולברוא מוגבלות שתאתגר את המציאות להופעת עדן של טוב ושעשוע מצד שני – נרמזת במילים "קול דממה דקה", קול מעבר למילים, שמבטא את השאיפה לתיקון שלם ואין סופי. <b>אֲבָל בְּאֵין רֵאשִׁית לֹא יְחֻקֶּה עֵרֶךְ נוֹרָא זֶה</b> – בביטוי "אין ראשית" לא ניתן לשכפל ('לחקות') הבנה זו, כי כינוי זה מבטא רק את השלמות הא-לוהית לבדה ללא מגבלה, <b>וּמַה יוֹשִׁיט לָנוּ, אִם נַסְכִּיל לַחְשׁוֹב עַל מְרוֹם הַתַּעֲצוּמָה, עַל עֹמֶק מְקוֹר כָּל מָקוֹר, נַעֲלֶה מִכָּל הֲוִית הוּוַיּ הוּוִיּוֹת, שָׁם אֵין שַׂרְעַף, גַּם בְּעֶרְכֵי הָעֲרָכִים הַבִּלְתִּי נֶעֱרָכִים</b> – ומה יועיל לנו אם ננסה להבין את מדרגה עצמית זו של הבורא ("אין ראשית"), המקורית והמתעלה מעל לכל המציאויות שאנו מכירים? שם אין שום תפיסה של הגיג מחשבתי ("שרעף") גם במושגים שלא נתפסים במושגים רגילים; וממילא מחשבה אודות הופעה נפלאה זו לא תחולל בקרבנו שינוי ותיקון כלל. על מדרגה זו אמר דוד המלך: "<b>אַךְ לֵאֱלֹהִים דּוּמִּי נַפְשִׁי, כִּי מִמֶּנּוּ תִּקְוָתִי</b>" – כשאנו נפגשים עם שלמותו של א-לוהים אנו דוממים מעצם השלמות הנשגבה. אך החידוש הוא ש"ממנו תקותי" – מתוך השלמות הבלתי נתפסת מחלחל אלינו שפע של רצון טוב המוסיף חיים ותקווה לעולם.

<b>הָאִטִּיּוּת שֶׁבְּסֵדֶר הַמְּצִיאוּת, הַהַגְבָּלָה שֶׁבַּטֶּבַע, הָרַשְׁלָנוּת הַחִיצוֹנִית שֶׁלָּהּ, הַצִּמְצוּם שֶׁבַּעֲלִיּוֹת רוּחָנִיּוֹת, הָאַרְעִיּוּת שֶׁבְּנִסִּים, כָּל אֵלֶּה מַחֲזִיקֵי הַיְּסוֹד שֶׁל הַהִתְעַלּוּת הַבִּלְתִּי פּוֹסֶקֶת, שֶׁהוּא הַיְּסוֹד הַפְּנִימִי שֶׁל הַמְּצִיאוּת, שֶׁיֵּשׁ לוֹ גְּבוּל בְּתוֹךְ גְּבוּלוֹ, שֶׁתַּסְפִּיק הַיְּרִידָה שֶׁל הִתְגַּלּוּת הַמְּצִיאוּת הָעוֹלָמִית, עַד עָמְקָהּ הַיּוֹתֵר יָרוּד, וְעַד מַחְשֶׁכָה הַיּוֹתֵר אָפֵל, לַעֲלִיָּה נִצְחִית, בְּלֹא שׁוּם הֶפְסֵק. וְכָל תְּקוּפָה אִטִּית מְכִינָה כֹּחַ לִתְקוּפָה יוֹתֵר מְהִירָה בַּעֲלִיתָהּ, עַד הַמְּהִירוּת הַיּוֹתֵר עֶלְיוֹנָה. "יְנַהֲגֵנוּ עַלְמוֹת" (תהילים מח, טו), בזריזות, "כאלין עולמתא" (ויקרא רבה יא, ט). "רָצוֹא וָשׁוֹב כְּמַרְאֵה הַבָּזָק" (יחזקאל א, יד). וּלְעַד לֹא תִּכְלֶה הוֹפָעַת הַהִתְעַלּוּת וְתוֹסֶפוֹת הָאוֹר הָעֶדֶן וְהַחַיִּים הַהוֹלְכִים וּמִתְבַּסְּמִים, וּמִתְמַלְּאִים תָּמִיד עֵרֶךְ יוֹתֵר גָּדוֹל וְנִשְׂגָּב, עַד שֶׁיִּשְׁתַּוּוּ יַחַד צוּרַת הַהַשְׁלָמָה הַגְּמוּרָה, וְצוּרַת הַהִשְׁתַּלְּמוּת הַבִּלְתִּי פּוֹסֶקֶת, הַבָּאָה מִסִּבַּת הַחֶסְרוֹן הַקַּדְמוֹן. וְיַסְפִּיק הַזֵּכֶר שֶׁל חֶסְרוֹן הָעָבָר לָתֵת דְּחִיפָה תְּמִידִית לְהִשְׁתַּלְּמוּת הוֹלֶכֶת וְנוֹסֶפֶת. וְתִהְיֶה הַצּוּרָה שֶׁל הַהִשְׁתַּלְּמוּת הַבִּלְתִּי נִפְסֶקֶת מִתְעַלָּה עַל הַהַשְׁלָמָה הַגְּמוּרָה. "אֵשֶׁת חַיִל עֲטֶרֶת בַּעְלָהּ" (משלי יב, ד), "וְצַדִּיקִים יוֹשְׁבִים וַעֲטָרוֹתֵיהֶם בְּרָאשֵׁיהֶם וְנֶהֱנִין מִזִּיו הַשְּׁכִינָה" (ברכות יז, א), ההולכת ומתגברת תמיד, עליה אחר עליה, לאין קץ ותכלית. "בָּרוּךְ ד' לְעוֹלָם אָמֵן וְאָמֵן" (תהילים פט, נג), וישתבח שמו לעד ולנצח נצחים. וְכָל נִיצוֹצֵי הַחַיִּים, כָּל הַנְּשָׁמוֹת הָרוּחוֹת וְהַנְּפָשׁוֹת. וְכָל זִיקֵי הַחַיִּים שֶׁבְּכָל הַיֵּשׁ, הֲרֵי הֵם אֲחוּדִים עִם יְסוֹד הַהִשְׁתַּלְּמוּת הַבִּלְתִּי פּוֹסֶקֶת, שֶׁהוּא אוֹר ד' הַמְהַוֶּה הַיֵּשׁוּת, 'זְרוֹעַ ד' אֲשֶׁר נִגְלָתָה' (על פי ישעיהו נג, א), וְהֵם תָּמִיד עוֹלִים בַּעֲלִיתָהּ, כְּמוֹ שֶׁהֵם יוֹרְדִים, וְיָרְדוּ בִּירִידָתָהּ, שֶׁהִיא יְרִידָתָם הַמַּבְלִיטָה יְרִידָתָהּ. וְהִנֵּה הַכֹּל כּוֹסֵף לַעֲלִיַּת אוֹר עוֹלָמֵי עוֹלָמִים, לְהַאֲרַת זִיו שְׁכִינַת אֵל, הֲדַר כְּבוֹד אֵל הַכָּבוֹד, הַהוֹלֵךְ וּמִשְׁתַּלֵּם, יוֹצֵא מֵהַהֶעְלֵם אֶל הַגִּלּוּי, בְּכָל הַתְּנוּעוֹת הַשּׁוֹנוֹת שֶׁל הַהֲוָיָה, וּבְכָל מִינֵי הַתְּסִיסוֹת שֶׁבְּרוּחַ הָאָדָם וְכָל הַיֵּצוּר כֻּלּוֹ, הַהוֹלֵךְ 'לְהֵעָשׂוֹת אֲגֻדָּה לַעֲשׂוֹת רְצוֹן קוֹנוֹ בְּלֵבָב שָׁלֵם' (על פי תפילת יום הכיפורים). הארעיות – הזמניות; <b>יָרוּד</b> – שפל; ירוד – שפל; <b>מַחְשֵׁכָה</b> – החושך שלה; עלמות – באופן צעיר; תכלה – תסתיים; שישתוו – יתאזנו, ישלימו; <b>וְכָל זִיקֵי</b> – ניצוצות; <b>הַמְהַוֶּה</b> – המקיים; כוסף
– שואף;<b> מֵהַהֶעְלֵם</b> – מהפוטנציאל.    
<b>הָאִיטִיּוּת שֶׁבְּסֵדֶר הַמְּצִיאוּת, הַהַגְבָּלָה שֶׁבַּטֶּבַע, הָרַשְׁלָנוּת הַחִיצוֹנִית שֶׁלָּהּ, הַצִּמְצוּם שֶׁבַּעֲלִיּוֹת רוּחָנִיּוֹת, הָאַרְעִיּוּת שֶׁבְּנִסִּים, כָּל אֵלֶּה מַחֲזִיקֵי הַיְּסוֹד שֶׁל הַהִתְעַלּוּת הַבִּלְתִּי פּוֹסֶקֶת</b> – מדוע עולמנו עובר תהליכים בצורה איטית? מדוע הוא כה משועבד לחוקי הטבע? מדוע ישנם אי סדרים (רשלנות) במציאות? למה התהליכים הרוחניים הם מצומצמים וחסרי ניסים גלויים? התשובה לכל הללו היא שדווקא מגבלות אלו מאפשרות בסיס להתעלות אינסופית; <b>שֶׁהוּא הַיְּסוֹד הַפְּנִימִי שֶׁל הַמְּצִיאוּת, שֶׁיֵּשׁ לוֹ גְּבוּל בְּתוֹךְ גְּבוּלוֹ, שֶׁתַּסְפִּיק הַיְּרִידָה שֶׁל הִתְגַּלּוּת הַמְּצִיאוּת הָעוֹלָמִית, עַד עָמְקָהּ הַיּוֹתֵר יָרוּד, וְעַד מַחֲשֵׁכָה הַיּוֹתֵר אֲפֵל, לַעֲלִיָּה נִצְחִית, בְּלֹא שׁוּם הֶפְסֵק</b> – הבסיס האיטי והמוגבל הוא הדרך שעל ידה יוכל העולם להתעלות בהדרגה אין סופית; העולם נברא בצורה מוגבלת אולם עם הגבלה גם למוגבלות, כלומר תהליך של מגבלה וצמצום שיגיעו לגבול תחתון שמשם ישמשו הם לעלייה. <b>וְכָל תְּקוּפָה אִיטִית מְכִינָה כֹּחַ לִתְקוּפָה יוֹתֵר מְהִירָה בַּעֲלִיתָהּ, עַד הַמְּהִירוּת הַיּוֹתֵר עֶלְיוֹנָה</b> – ככל שההיסטוריה מתקדמת קצב העלייה נהיה מהיר יותר, ולכן לעתיד לבוא ההתפתחות המדעית, המוסרית והרוחנית תהיינה מהירות עד אין קץ. על תקופה זו נאמר הפסוק <b>"יְנַהֲגֵנוּ עַלְמוֹת"</b>, שהפשט שלו שה' יוביל אותו בדרך אל-מוות, וחז"ל דורשים שהכוונה <b>בִּזְרִיזוּת</b>, "<b>כְּאִלֵּין עוּלֶמְתָּא</b>" – לעתיד ינהיג ריבונו של עולם את ישראל כבחורות צעירות שנעות בזריזות מופלאה כמלאכים "<b>רָצוֹא וָשׁוֹב כְּמַרְאֵה הַבָּזָק</b>". <b>וְלָעַד לֹא תִּכְלֶה הוֹפָעַת הַהִתְעַלּוּת</b> – ככל שהזמן יחלוף העולם ילך ויעשה מתוקן יותר; <b>וְתוֹסָפוֹת הָאוֹר הָעֵדֶן וְהַחַיִּים הַהוֹלְכִים וּמִתְבַּשְּׂמִים, וּמִתְמַלְּאִים תָּמִיד עֵרֶךְ יוֹתֵר גָּדוֹל וְנִשְׂגָּב, עַד שֶׁיִּשְׁתַּוּוּ יַחַד צוּרַת הַהַשְׁלָמָה הַגְּמוּרָה, וְצוּרַת הַהִשְׁתַּלְּמוּת הַבִּלְתִּי פּוֹסֶקֶת, הַבָּאָה מִסִּבַּת הַחֶסְרוֹן הַקַּדְמוֹן</b> – לעולם תהיה מגבלה מובנית בבריאה מעצם כך שהיא ברואה ("החיסרון הקדום"), אולם הפער בין שלמות הבורא לבריאה ילך ויצטמצם, ילך וישתווה. <b>וְיַסְפִּיק הַזֵּכֶר שֶׁל חֶסְרוֹן הֶעָבָר לָתֵת דְּחִיפָה תְּמִידִית לְהִשְׁתַּלְּמוּת הוֹלֶכֶת וְנוֹסֶפֶת</b> – למרות שלעתיד לבוא האנושות והעולם בכלל יגיעו למעמד מוסרי וערכי נפלא, התכונה של ההתעלות לא תיפסק בעקבות הרושם של החיסרון שהיה בעבר; <b>וְתִהְיֶה הַצּוּרָה שֶׁל הַהִשְׁתַּלְּמוּת הַבִּלְתִּי נִפְסֶקֶת מִתְעַלָּה עַל הַהַשְׁלָמָה הַגְּמוּרָה</b> – אין אידאל עולמי, ולו המשתלם ביותר, שיהיה יותר מהשלמות הא-לוהית, ולכן ההתעלות העולמית תמשיך לנצח; על כך נאמר: <b>"אֵשֶׁת חַיִל עֲטֶרֶת בַּעְלָהּ"</b> – האישה (המציאות) היא מוסיפה עטרה לראשו של הבעל (א-לוהים), כלומר איננה גדולה ממנו אולם משלימה אותו יותר ויותר, <b>וְ</b>זו משמעות הביטוי שלעתיד לבוא "<b>צַדִּיקִים יוֹשְׁבִים וַעֲטָרוֹתֵיהֶם בְּרָאשֵׁיהֶם וְנֶהֱנִין מִזִּיו הַשְּׁכִינָה</b>" – הצדיקים יושבים, קבועים במעמדם הרוחני, ומעליהם ה"עטרה", השאיפה האין סופית לעלות וליהנות מ"זיו השכינה" <b>הַהוֹלֶכֶת וּמִתְגַּבֶּרֶת תָּמִיד, עֲלִיָּה אַחַר עֲלִיָּה, לְאֵין קֵץ וְתַכְלִית.</b> "<b>בָּרוּךְ ד' לְעוֹלָם אָמֵן וְאָמֵן</b>"<b>, וְיִשְׁתַּבַּח שְׁמוֹ לָעַד וְלָנֶצַח נְצָחִים</b>. <b>וְכָל נִיצוֹצֵי הַחַיִּים, כָּל הַנְּשָׁמוֹת הָרוּחוֹת וְהַנְּפָשׁוֹת, וְכָל זִיקֵי הַחַיִּים שֶׁבְּכָל הַיֵּשׁ, הֲרֵי הֵם אֲחוּדִים עִם יְסוֹד הַהִשְׁתַּלְּמוּת הַבִּלְתִּי פּוֹסֶקֶת</b> – כל המציאות, על פרטיה השונים, מתפקדת כיסוד של מערכת חיים מאוחדת, <b>שֶׁהוּא אוֹר ד' הַמְּהַוֶּה הַיֵּשׁוּת, 'זְרוֹעַ ד' אֲשֶׁר נִגְלְתָה', וְהֵם תָּמִיד עוֹלִים בַּעֲלִיתָהּ, כְּמוֹ שֶׁהֵם יוֹרְדִים, וְיָרְדוּ בִּירִידָתָהּ, שֶׁהִיא יְרִידָתָם הַמַּבְלִיטָה יְרִידָתָהּ</b> – ויסוד זה הוא הנהגת ה' בעולם שבה יש ירידה לצורך עלייה. <b>וְהִנֵּה הַכֹּל כּוֹסֵף לַעֲלִיַּת אוֹר עוֹלָמִי עוֹלָמִים, לְהַאֲרַת זִיו שְׁכִינַת אֵל, הֲדַר כְּבוֹד אֵל הַכָּבוֹד, הַהוֹלֵךְ וּמִשְׁתַּלֵּם, יוֹצֵא מֵהַהֶעְלֵם אֶל הַגִּלּוּי, בְּכָל הַתְּנוּעוֹת הַשּׁוֹנוֹת שֶׁל הַהֲוָיָּה, וּבְכָל מִינֵי הַתְּסִיסוֹת שֶׁבְּרוּחַ הָאָדָם וְכָל הַיְּצוּר כֻּלּוֹ, הַהוֹלֵךְ 'לְהֵעָשׂוֹת אֲגֻדָּה לַעֲשׂוֹת רְצוֹן קוֹנוֹ בְּלֵבָב שָׁלֵם'</b> – כל המהלך ההיסטורי של עם ישראל ושל האנושות בכלל, הטוב והרע שבו, נועד להעלות את העולם ולתקנו, לחשוף בו את הפוטנציאל הא-לוהי מן הכוח אל הפועל שהולך ומאיר בו לעולם ועד. 


<b>מַגַּמַת הַהֲוָיָּה כֻּלָּהּ, מִצַּד הַחֵפֶץ הַכָּמוּס הָאֵין סוֹפִי, הִיא כְּפִי הִגָּלוּתָהּ לָנוּ, עֵצָה גְּדוֹלָה שֶׁל הִתְעַלּוּת וְהוֹסָפָה נִצְחִית, שֶׁאִם אֵין מְצִיאוּת שֶׁל קֹטֶן וְחֶסְרוֹן לֹא יוּכַל לִהְיוֹת רַק גֹּדֶל וּמִלּוּי, אֲבָל לֹא הִתְגַּדְּלוּת, וּדְרִיכָה תְּדִירִית לְתוֹסֶפֶת בְּרָכָה. וְאַף עַל פִּי שֶׁאֵין קֵץ לְהֶעָלוּי שֶׁל הַשְּׁלֵמוּת הַמְּלֵאָה, שֶׁאֵין בָּהּ עִלּוּי מִצַּד אֵין סוֹפִיּוּתָהּ, מִכָּל מָקוֹם כָּלוּל בָּהּ גַּם כֵּן זֶה הַכֹּחַ הַנִּשְׂגָּב שֶׁל הִתְעַלּוּת תְּדִירִית, וְזֶה נֶחְשָׁב כְּאִלּוּ הַשְּׁלֵמוּת הַמֻּחְלֶטֶת מִשְׁתַּלֶּמֶת עַל יְדֵי הַהִשְׁתַּלְּמוּת, הַבָּאָה עַל יְדֵי הוֹפָעַת הַקֹּטֶן הַבָּא אֶל הַגֹּדֶל, "וַעֲבוֹדָה זוֹ הִיא צֹרֶךְ גָּבוֹהַ" (שבת ל, א).הַהֲוָיָּה</b> – המציאות;<b> הַחֵפֶץ הַכָּמוּס</b> – הרצון הנסתר;<b> וּדְרִיכָה תְדִירִית</b> – וציפייה (דריכות) תמידית;<b> לְהֶעָלוּי</b>
– להתעלות.
<b>מִגְמַת הַהֲוָיָה כֻּלָּהּ, מִצַּד הַחֵפֶץ הַכָּמוּס הָאֵין סוֹפִי, הִיא כְּפִי הִגָּלוּתָהּ לָנוּ, עֵצָה גְּדוֹלָה שֶׁל הִתְעַלּוּת וְהוֹסָפָה נִצְחִית</b> – המטרה הפנימית והאינסופית של המציאות שנראית לעינינו היא התקדמות נצחית; <b>שֶׁאִם אֵין מְצִיאוּת שֶׁל קֹטֶן וְחֶסְרוֹן לֹא יוּכַל לִהְיוֹת רַק גֹּדֶל וּמִלּוּי, אֲבָל לֹא הִתְגַּדְּלוּת, וּדְרִיכָה תְּדִירִית לְתוֹסֶפֶת בְּרָכָה</b> – אם ריבונו של עולם היה בורא בריאה מושלמת, אולי הייתה בה שלמות אבל לא השתלמות, ולכן ברא הבורא בריאה מוגבלת שתהיה בה דריכות תמידית להשתלמות. <b>וְאַף עַל פִּי שֶׁאֵין קֵץ לְהֶעָלוּי שֶׁל הַשְּׁלֵמוּת הַמְּלֵאָה, שֶׁאֵין בָּהּ עִלּוּי מִצַּד אֵין סוֹפִיּוּתָהּ, מִכָּל מָקוֹם כָּלוּל בָּהּ גַּם כֵּן זֶה הַכֹּחַ הַנִּשְׂגָּב שֶׁל הִתְעַלּוּת תְּדִירִית</b> – למרות שהשלמות האלוהית היא אינסופית וכוללת הכל, מונחת בה גם התוכנית ליצירת עולם מוגבל שהולך ומשתלם; <b>וְזֶה נֶחְשָׁב כְּאִלּוּ הַשְּׁלֵמוּת הַמֻּחְלֶטֶת מִשְׁתַּלֶּמֶת עַל יְדֵי הַהִשְׁתַּלְּמוּת, הַבָּאָה עַל יְדֵי הוֹפָעַת הַקֹּטֶן הַבָּא אֶל הַגֹּדֶל</b> – תיקון הקטנות שיש בעולם והתעלותה אל הגודל הם חלק מתהליך ההשתלמות שגורם לשלמות האלוהית להיות שלמה עוד יותר. <b>ו</b>על כך אמרו חז"ל <b>"עֲבוֹדָה זוֹ הִיא צֹרֶךְ גָּבוֹהַּ"</b> – עבודתנו בעולם המוגבל היא כביכול לצורכו של ה'. 


<b>מָה אָנוּ חוֹשְׁבִים עַל דְּבַר הַמַּטָּרָה הָאֱלֹהִית בְּהַמְצָאַת הַהֲוָיָה. אוֹמְרִים אָנוּ, שֶׁהַשְּׁלֵמוּת הַמֻּחְלֶטֶת הִיא הִיא מְחֻיֶּבֶת הַמְּצִיאוּת, וְאֵין בָּהּ דָּבָר בַּכֹּחַ, כִּי אִם הַכֹּל בַּפֹּעַל, אֲבָל יֵשׁ שְׁלֵמוּת שֶׁל הוֹסָפַת שְׁלֵמוּת, שֶׁזֶּה אִי אֶפְשָׁר לִהְיוֹת בָּאֱלֹהוּת, שֶׁהֲרֵי הַשְּׁלֵמוּת הַמֻּחְלֶטֶת הָאֵין סוֹפִית אֵינָהּ מַנִּיחָה מָקוֹם לְהוֹסָפָה, וְלַמַּטָּרָה זוֹ שֶׁהוֹסָפַת שְׁלֵמוּת גַּם הִיא לֹא תֶּחְסַר בַּהֲוָיָה, צְרִיכָה הַהֲוָיָה הָעוֹלָמִית לְהִתְהַוּוֹת, וְלִהְיוֹת לְפִי זֶה מִתְחִלַּת מִתַּחְתִּית הַיּוֹתֵר שְׁפֵלָה, כְּלוֹמַר מִמַּעֲמָד שֶׁל הַחֶסְרוֹן הַמֻּחְלָט, וְשֶׁתֵּלֵךְ תָּמִיד הָלוֹךְ וְעָלֹה לְהַעֲלִיָּה הַמֻּחְלֶטֶת. וְהַהֲוָיָה נוֹצְרָה בְּתְּכוּנָה כָּזוּ, שֶׁעֲדֵי עַד לֹא תֶּחְדַּל מֵהִתְעַלּוּת, כִּי זֹאת הִיא פְּעֻלָּה אֵין סוֹפִית. וּכְדֵי לְהַבְטִיחַ אֶת הָעֲלִיָּה בְּעַצְמוּתָהּ שֶׁל הַהֲוָיָה נוֹצְרָה כֻּלָּהּ בְּעִלּוּי עֶלְיוֹן, וְהָעִלּוּי הָיָה יוֹתֵר מִכְּדֵי הַשִּׁעוּר שֶׁתֹּכֶן מֻגְבָּל יָכוֹל לִהְיוֹת בַּפֹּעַל, אַף עַל פִּי שֶׁהוּא יָכוֹל לִהְיוֹת בַּכֹּחַ, עַל כֵּן בְּהוֹפָעַת הַהֲוָיָה בַּפֹּעַל נִתְקַלְקְלוּ הַדְּבָרִים, וְהַכֹּחוֹת נִסְתַּבְּכוּ זֶה בָּזֶה, וְהֵנָּם עֹסְקִים בְּמִלְחָמָה חֲרִיפָה, עַד שֶׁתְּנַצֵּחַ הַמַּחֲשָׁבָה הַמֻּחְלֶטֶת הָאֵין סוֹפִית שֶׁל הַטּוֹב, וְיִתֻּקַּן הַכֹּל, בְּצֵרוּף הָעִלּוּי שֶׁל נְתִינַת מָקוֹם לְהַשְׁלָמָתָהּ שֶׁל עֲלִיָּה בִּלְתִּי פּוֹסֶקֶת, שֶׁזֶּהוּ עֵדֶן מְיֻחָד, שֶׁבָּזֶה הַבְּרִיאָה מְשַׁלֶּמֶת אֶת כְּבוֹד בּוֹרְאָה.הַהֲוָיָה</b> – המציאות; <b>לְהִתְהַוּוֹת</b> – להיווצר; <b>שְׁפֵלָה</b> – נמוכה; <b>הַשִּׁעוּר</b> – הכמות; <b>עֵדֶן</b> – עונג רוחני.
<b>מָה אָנוּ חוֹשְׁבִים עַל דְּבַר הַמַּטָּרָה הָאֱלֹהִית בְּהַמְצָאַת הַהֲוָיָה?</b> – כיצד יש להבין את טעם בריאת המציאות בידי א-לוהים? <b>אוֹמְרִים אָנוּ, שֶׁהַשְּׁלֵמוּת הַמֻּחְלֶטֶת הִיא הִיא מְחֻיֶּבֶת הַמְּצִיאוּת, וְאֵין בָּהּ דָּבָר בַּכֹּחַ, כִּי אִם הַכֹּל בַּפֹּעַל</b> – השלמות האינסופית של א-לוהים היא מציאות שאין לשאול על סיבתה וטעמה, אמנם שלמות מעין זו איננה מותירה מקום למהלך של התעלות והוצאה של שלמות נוספת מן הכוח אל הפועל. <b>אֲבָל יֵשׁ שְׁלֵמוּת שֶׁל הוֹסָפַת שְׁלֵמוּת, שֶׁזֶּה אִי אֶפְשָׁר לִהְיוֹת בָּאֱלֹהוּת, שֶׁהֲרֵי הַשְּׁלֵמוּת הַמֻּחְלֶטֶת הָאֵין סוֹפִית אֵינָהּ מַנִּיחָה מָקוֹם לְהוֹסָפָה</b> – בכדי שיהיה גם תהליך השתלמות לא ניתן להישאר רק עם א-לוהים (שהוא כאמור שלם באופן מוחלט), <b>וְלַמַּטָּרָה זוֹ שֶׁהוֹסָפַת שְׁלֵמוּת גַּם הִיא לֹא תֶּחְסַר בַּהֲוָיָה, צְרִיכָה הַהֲוָיָה הָעוֹלָמִית לְהִתְהַוּוֹת, וְלִהְיוֹת לְפִי זֶה מִתְחִלַּת מִתַּחְתִּית הַיּוֹתֵר שְׁפֵלָה, כְּלוֹמַר מִמַּעֲמָד שֶׁל הַחֶסְרוֹן הַמֻּחְלָט, וְשֶׁתֵּלֵךְ תָּמִיד הָלוֹךְ וְעָלֹה לְהַעֲלִיָּה הַמֻּחְלֶטֶת</b> – ולכן ברא א-לוהים בריאה מוגבלת בתכלית החיסרון שתלך ותתעלה לתכלית השלמות. <b>וְהַהֲוָיָה נוֹצְרָה בְּתְּכוּנָה כָּזוּ, שֶׁעֲדֵי עַד לֹא תֶּחְדַּל מֵהִתְעַלּוּת, כִּי זֹאת הִיא פְּעֻלָּה אֵין סוֹפִית</b> – ההתעלות טבועה בתוך המציאות והיא חלק מהותי מקיומה ולכן לעולם לא תפסיק ההתעלות. <b>וּכְדֵי לְהַבְטִיחַ אֶת הָעֲלִיָּה בְּעַצְמוּתָהּ שֶׁל הַהֲוָיָה נוֹצְרָה כֻּלָּהּ בְּעִלּוּי עֶלְיוֹן, וְהָעִלּוּי הָיָה יוֹתֵר מִכְּדֵי הַשִּׁעוּר שֶׁתֹּכֶן מֻגְבָּל יָכוֹל לִהְיוֹת בַּפֹּעַל, אַף עַל פִּי שֶׁהוּא יָכוֹל לִהְיוֹת בַּכֹּחַ</b> – כדי שהעולם יתעלה צריכה להיות טבועה בו שאיפה א-לוהית אין סופית. לכן, בראשית הבריאה נברא הוא בצורה כזו שהוא דבוק ומחובר לשלמות הא-לוהית. אמנם העולם הוא במהותו מוגבל ואינו יכול להכיל בפועל שלמות אינסופית בפועל אלא רק בצורה של שאיפה והתקדמות מתמדת; <b>עַל כֵּן בְּהוֹפָעַת הַהֲוָיָה בַּפֹּעַל נִתְקַלְקְלוּ הַדְּבָרִים, וְהַכֹּחוֹת נִסְתַּבְּכוּ זֶה בָּזֶה, וְהֵנָּם עֹסְקִים בְּמִלְחָמָה חֲרִיפָה</b> – מכוח הסתירה שבין עולם מוגבל וחלקי למציאות א-לוהית אינסופית נוצרה ה'שבירה", העולם נפרד מא-לוהים ונולד מאבק מתמיד בין התכונה הא-לוהית האינסופית שנותרה ברקע לבין המציאות החומרית שבה העולם נמצא בפועל. <b>עַד שֶׁתְּנַצֵּחַ הַמַּחֲשָׁבָה הַמֻּחְלֶטֶת הָאֵין סוֹפִית שֶׁל הַטּוֹב, וְיִתֻּקַּן הַכֹּל, בְּצֵרוּף הָעִלּוּי שֶׁל נְתִינַת מָקוֹם לְהַשְׁלָמָתָהּ שֶׁל עֲלִיָּה בִּלְתִּי פּוֹסֶקֶת, שֶׁזֶּהוּ עֵדֶן מְיֻחָד, שֶׁבָּזֶה הַבְּרִיאָה מְשַׁלֶּמֶת אֶת כְּבוֹד בּוֹרְאָה</b> – ככל שההיסטוריה מתקדמת מנצחת התכונה הא-לוהית שטבועה בעולם שנעשה בכל יום טוב יותר ומוסרי יותר. מציאות זו של התעלות מתוך חיסרון משלימה את רצון ה' ומביאה עונג לבריאה שמגשימה את רצון בוראה.    


<b>מְבִינִים אָנוּ בַּשְּׁלֵמוּת הָאֱלֹהִית הַמֻּחְלֶטֶת שְׁנֵי עֲרָכִים שֶׁל הַשְׁלָמָה. עֵרֶךְ אֶחָד שֶׁל הַשְׁלָמָה , שֶׁמִּצַּד גָּדְלָהּ וּגְמִירָתָהּ אֵין שַׁיָּךְ בָּהּ הוֹסָפָה שֶׁל מַעֲלָה. אֲבָל אִם לֹא הָיְתָה הָאֶפְשָׁרוּת שֶׁל הוֹסָפָה הָיָה זֶה בְּעַצְמוֹ עִנְיַן חֶסְרוֹן. כִּי הַשְּׁלֵמוּת הַהוֹלֶכֶת וְנוֹסֶפֶת תָּמִיד יֵשׁ בָּהּ יִתְרוֹן וְתַעֲנוּג וְאֵיזֶה מִין הֶעָלָאָה, שֶׁאָנוּ עוֹרְגִים לָהּ כָּל כָּךְ, הֲלִיכָה "מֵחַיִל אֶל חַיִל" (תְּהִלִּים פּד, ח), אֲשֶׁר עַל כֵּן לֹא תוּכַל הַשְּׁלֵמוּת הָאֱלֹהִית לִהְיוֹת חֲסֵרָה זֶה הַיִּתְרוֹן שֶׁל הוֹסָפַת הַכֹּחַ. וְעַל זֶה יֵשׁ בָּאֱלֹהוּת הַכִּשָּׁרוֹן שֶׁל הַיְּצִירָה, הַהִתְהַוּוּת הָעוֹלָמִית הַבִּלְתִּי מֻגְבֶּלֶת, הַהוֹלֶכֶת בְּכָל עֲרָכֶיהָ וּמִתְעַלָּה, וְנִמְצָא שֶׁהַנְּשָׁמָה הָאֱלֹהִית הָעַצְמִית שֶׁבַּהֲוָיָה הַמְחַיָּה אוֹתָהּ הוּא הָעִלּוּי הַתְּמִידִי שֶׁלָּהּ, שֶׁהוּא הוּא יְסוֹדָהּ הָאֱלֹהִי, הַקּוֹרֵא אוֹתָהּ לְהִמָּצֵא וּלְהִשְׁתַּכְלֵל. וְכָל מָה שֶׁהַמַּדָּע הוֹלֵךְ וּמִתְבַּסֵּס עַל יְסוֹד הַהִתְפַּתְּחוּת, הוֹלֵךְ הוּא וּמִתְקָרֵב אֶל הָאוֹרָה הָאֱלֹהִית הַיּוֹתֵר בְּהִירָה, וּבָא אֶל הֶחָזוֹן הַיּוֹתֵר עֶלְיוֹן, שֶׁאִי אֶפְשָׁר לָדוּן עַל יָדוֹ אֶת הַהֲוָיָה כֻּלָּהּ מִצַּד יִחוּסָהּ הַחֶלְקִי. כְּלוֹמַר עַל דְּבַר הַיַּחַס שֶׁיֵּשׁ בֵּין חֵלֶק אֶחָד מִמֶּנּוּ לַחֲבֵרוֹ, כִּי לֹא בָּזֶה יִמָּצְאוּ הָעֲרָכִים הָאֲמִתִּיִּים שֶׁלָּהּ כִּי אִם עִקַּר דִּינָהּ הַפְּנִימִי הוּא בְּדָבָר יִחוּסָהּ הַכְּלָלִי שֶׁל כֻּלָּהּ וְכָל חֲלָקֶיהָ אֶל הַשְּׁלֵמוּת הָאֱלֹהִית, שֶׁהוּא הוּא הַדָּבָר הַיּוֹתֵר נִכְבָּד וְהַיּוֹתֵר רָאוּי לִיסֵּד עָלָיו אֶת הַיְּסוֹד שֶׁל הַהֲוָיָה כֻּלָּהּ. וְהַהַכָּרָה הָעֶלְיוֹנָה מְעַבֶּדֶת אֶת חוּשׁ הָאַהֲבָה הַשִּׂכְלִית הָעֶלְיוֹנָה, עַד שֶׁבָּא הָאָדָם לִידֵי הַכָּרָה, שֶׁאִם הָיָה הָאִידֵאָל שֶׁל הַבְּרִיאָה פָּחוֹת מִשִּׂגּוּב עֶלְיוֹן זֶה שֶׁל הַשְּׁלֵמוּת הַנּוֹרָאָה הַזֹּאת, שֶׁהוּא "אֶתְרָא דְּיִרְאָה עִלָּאָה" (סַנְהֶדְרִין צז, א), לֹא הָיָה לְכָל הָאִידֵאָלִיּוּת שׁוּם עֵרֶךְ, שׁוּם שִׂגּוּב שֶׁל קֹדֶשׁ לֹא הָיָה לָהֶם, כִּי אִם דְּבָרִים שֶׁל חוֹל, פְּרָדִים יְבֵשִׁים, וְהִתְפַּעֲלוּת בְּהֵמִית. "אַשְׁרֵי שֶׁאֵל יַעֲקֹב בְּעֶזְרוֹ שִׂבְרוֹ עַל ד' אֱלֹהָיו, עֹשֶׂה שָׁמַיִם וָאָרֶץ אֶת הַיָּם וְכָל אֲשֶׁר בָּם, הַשֹּׁמֵר אֱמֶת לְעוֹלָם" תְּהִלִּים קמו, ה-ו). זֶהוּ הַכְּלָל הָעֶלְיוֹן, שֶׁכָּל הַהִסְתַּעֲפֻיּוֹת הַמּוּסָרִיּוֹת הַמְּדֻיָּקוֹת יוֹצְאוֹת מִמֶּנּוּ, כְּעַנָפִים מֵעֵץ רַב דְּרוֹמֶיהָ מָטֵי עַד שְׁמֵי שְׁמַיָּא, וְחָזוּתֶיהָ לְסוֹף אַרְעָא. וּכְשֵׁם שֶׁהַחֲשֵׁכָה גְּדוֹלָה הִיא זוֹ הַהַכָּרָה שֶׁאֵינָהּ יוֹדַעַת רָז עֶלְיוֹן זֶה, שֶׁל הַמַּגָּמָה הַתַּכְלִיתִית, שֶׁל הַשְּׁלֵמוּת הָאֱלֹהִית הַהוֹלֶכֶת וּמִתְעַלָּה, עַל יְדֵי הַיְּצִירָה כֻּלָּהּ, לְאֵין סוֹף וְתַכְלִית, כֵּן יוֹתֵר מִזֶּה אֲפֵלָה מְנֻדַּחַת הִיא הַדֵּעָה הַחוֹשֶׁבֶת, שֶׁאֵין כָּאן כִּי אִם זֹאת הַשְּׁלֵמוּת שֶׁל הַהִתְעַלּוּת, וְלֹא שְׁלֵמוּת מֻחְלֶטֶת, שֶׁאֵין שַׁיָּךְ עִמָּהּ וּמִצִּדָּהּ שׁוּם הוֹסָפָה וְהִתְעַלּוּת, מִפְּנֵי שֶׁהַכֹּל כְּבָר מְעֻלֶּה, הַכֹּל שָׁלֵם וְגָמוּר. וְזֹאת הִיא הָאֲפֵלָה. הַשְּׁרוּיָה בְּשִׁטָּתָם שֶׁל הַפִּלּוֹסוֹפִים הַמַּעֲפִּילִים הַמּוֹדֶרְנִיִּים, (בֶּרְגְּסוֹן). וְיָבֹאוּ יָמִים וְיִגְלֶה אוֹר ד' בְּכָל הוֹד מִלּוּאוֹ, וְיַכִּירוּ הַכֹּל, שֶׁדַּוְקָא אָז יֵשׁ מָקוֹם בִּינָה לְהַשְׁלָמָה הַמִּתְבָּרֶכֶת, שֶׁהַקֹּדֶשׁ צָרִיךְ לָהּ, כְּשֶׁיֵּשׁ שְׁלֵמוּת עֶלְיוֹנָה וַעֲשִׁירָה. וְ"הַקֹּדֶשׁ צָרִיךְ בְּרָכָה, וְאֵין צָרִיךְ צְדָקָה" (בָּא מְצִיעָא קיד, א). "וְהָיָה בַּיּוֹם הַהוּא יִהְיֶה ד' אֶחָד וּשְׁמוֹ אֶחָד" (זְכִרָה יד, ט), הוּא וּשְׁמוֹ דַּוְקָא.וּגְמִירָתָה</b> – ושלמותה; <b>עוֹרְגִים</b> – שואפים; <b>הַהִתְהַוּוּת</b> – היצירה; <b>הָעִלּוּי</b> – ההתקדמות; <b>הַהֲוָיָה</b> – המציאות; <b>לְיַסֵּד</b> 
– לבסס; <b>מְעֻבֶּדֶת</b> – מפתחת; <b>מַשִּׂיגוּב</b> – מדרגה נשגבת; <b>פְּרָדִים</b> – פרטים מופרדים זה מזה; <b>מֵעֵץ רַב דְּרוֹמֵיהּ מָטֵי עַד שְׁמֵי שְׁמַיָּא, וְחֶזְוָתֵיהּ לְסוֹף אַרְעָא</b> – מעץ גדול שגובהו מגיע עד השמים ונראה עד סוף הארץ; רז – סוד; <b>הַמַּגָּמָה הַתַּכְלִיתִית</b> – המטרה הסופית; <b>מְנֻדָּח</b> – דחויה, נידחת; <b>הַמַּעְפִּילִים</b> – אותם מבני ישראל שניסו להעלות ("להעפיל") לארץ ישראל ללא רשות ה'; <b>שֶׁהַקֹּדֶשׁ</b> – דבר שמייחדים (מקדישים) אותו לבית המקדש.
<b>מְבִינִים אָנוּ בִּשְׁלֵמוּת הָאֱלֹהִית הַמֻּחְלֶטֶת שְׁנֵי עֲרָכִים שֶׁל הַשְׁלָמָה:</b> – המוחלטות הא-לוהית מורכבת הן מצד של שלמות והן מצד של השתלמות: <b>עֵרֶךְ אֶחָד שֶׁל הַשְׁלָמָה, שֶׁמִּצַּד גָּדְלָהּ וּגְמִירָתָהּ אֵין שַׁיָּךְ בָּהּ הוֹסָפָה שֶׁל מַעֲלָה</b> – מצד אחד השלמות הא-לוהית היא שלמה באופן שאין להוסיף עליו; <b>אֲבָל אִם לֹא הָיְתָה הָאֶפְשָׁרוּת שֶׁל הוֹסָפָה הָיָה זֶה בְּעַצְמוֹ עִנְיַן חִסָּרוֹן. כִּי הַשְּׁלֵמוּת הַהוֹלֶכֶת וְנוֹסֶפֶת תָּמִיד יֵשׁ בָּהּ יִתְרוֹן וְתַעֲנוּג וְאֵיזֶה מִין הֶעָלָה, שֶׁאָנוּ עוֹרְגִים לָהּ כָּל כָּךְ, הֲלִיכָה מֵחַיִל אֶל חַיִל, אֲשֶׁר עַל כֵּן לֹא תוּכַל הַשְּׁלֵמוּת הָאֱלֹהִית לִהְיוֹת חֲסֵרָה זֶה הַיִּתְרוֹן שֶׁל הוֹסָפַת הַכֹּחַ</b> – אולם ללא אפשרות של חיסרון, השלמות הא-לוהית לא תוכל להשתלם (וזה כשלעצמו סוג של חיסרון כי אזי חסר למציאות ממד של התחדשות שמעניקה תחושת עונג והתעלות). <b>וְעַל זֶה יֵשׁ בָּאֱלֹהוּת הַכִּשְׁרוֹן שֶׁל הַיְּצִירָה, הַהִתְהַוּוּת הָעוֹלָמִית הַבִּלְתִּי מוּגְבֶּלֶת, הַהוֹלֶכֶת בְּכָל עֲרָכֶיהָ וּמִתְעַלָּה</b> – ולכן הטמין הקדוש ברוך הוא מוגבלות בעולם שתאתגר בו יצירתיות מתפתחת באופן אינסופי, <b>וְנִמְצָא שֶׁהַנְּשָׁמָה הָאֱלֹהִית הָעַצְמִית שֶׁבַּהֲוָיָה הַמְּחַיָּה אוֹתָהּ הוּא הָעִלּוּי הַתְּמִידִי שֶׁלָּהּ, שֶׁהוּא הוּא יְסוֹדָהּ הָאֱלֹהִי, הַקּוֹרֵא אוֹתָהּ לְהִמָּצֵא וּלְהִשְׁתַּכְלֵל</b> – יוצא שתהליך ההשתלמות הוא עצם "הנשמה" של השלמות הא-לוהית, הוא זה שמעניק את הדחף להופעת האינסוף (שזוהי למעשה ההגדרה של היסוד הא-לוהי). <b>וְכָל מַה שֶּׁהַמַּדָּע הוֹלֵךְ וּמִתְבַּסֵּס עַל יְסוֹד הַהִתְפַּתְּחוּת, הוֹלֵךְ הוּא וּמִתְקָרֵב אֶל הָאוֹרָה הָאֱלֹהִית הַיּוֹתֵר בְּהִירָה, וּבָא אֶל הֶחָזוֹן הַיּוֹתֵר עֶלְיוֹן, שֶׁאֵין לִדּוֹן עַל יָדוֹ אֶת הַהֹוָיָה כֻּלָּהּ מִצַּד יִחוּסָהּ הַחֶלְקִי</b>, <b>כְּלוֹמַר עַל דְּבַר הַיַּחַס שֶׁיֵּשׁ בֵּין חֵלֶק אֶחָד מִמֶּנּוּ לַחֲבֵרוֹ</b> – ככל שתורת ההתפתחות (אבולוציה) הולכת ותופסת מקום בחשיבה המדעית כך התרבות מבינה יותר שהברואים הם חלקיים ויחסיים (עובדה שהם מתפתחים כל העת) ואילו החוק הא-לוהי העליון הוא מושלם; ולכן לא נבין את מהות הבריאה דרך התבוננות בפרטיה, <b>כִּי לֹא בָּזֶה יִמָּצְאוּ הָעֲרָכִים הָאֲמִתִּיִּם שֶׁלָּהּ כִּי אִם עִקַּר דִּינָהּ הַפְּנִימִי הוּא בִּדְבַר יִחוּסָהּ הַכְּלָלִי שֶׁל כֻּלָּהּ וְכָל חֲלָקֶיהָ אֶל הַשְּׁלֵמוּת הָאֱלֹהִית, שֶׁהוּא הוּא הַדָּבָר הַיּוֹתֵר נִכְבָּד וְהַיּוֹתֵר רָאוּי לִיסֵּד עָלָיו אֶת הַיְּסוֹד שֶׁל הַהֹוָיָה כֻּלָּהּ</b> – היצורים הברואים הם חלקיים ויחסיים, ולכן יש להתבונן עליהם כפרטים מתוך מהות א-לוהית שמחייה את המציאות ומשתלמת דווקא על ידי פרטיה היחסיים. <b>וְהַהַכָּרָה הָעֶלְיוֹנָה מְעַבֶּדֶת אֶת חוּשׁ הָאַהֲבָה הַשִּׂכְלִית הָעֶלְיוֹנָה, עַד שֶׁבָּא הָאָדָם לִידֵי הַכָּרָה, שֶׁאִם הָיָה הָאִידֵאָל שֶׁל הַבְּרִיאָה פָּחוֹת מִשִּׂיגוּב עֶלְיוֹן זֶה שֶׁל הַשְּׁלֵמוּת הַנּוֹרָאָה הַזֹּאת, שֶׁהוּא "אַתְרָא דְּיִרְאָה עִילָּאָה", לֹא הָיָה לְכָל הָאִידֵאַלִיּוּת שׁוּם עֵרֶךְ, שׁוּם שִׂיגּוּב שֶׁל קֹדֶשׁ לֹא הָיָה לָהֶם, כִּי אִם דְּבָרִים שֶׁל חוֹל, פְּרָדִים יְבֵשִׁים, וְהִתְפַּעֲלוּת בַּהֲמִית</b> – בכל בריה או ערך אנושי קיימת הגבלה וממילא קיצוניות וחיסרון ואם חלילה יתנתקו מא-לוהים – יישארו בפירודם ובקטנותם. אמנם, מכיוון שכל המציאות קשורה לא-לוהים במקום מנוחתו העליון ("אתרא דיראא עילאה") ישנה תנועת חיים בין חלקיה להשתלם ולהתקדם עוד ועוד. תובנה זו מעוררת באדם את האהבה לא-לוהים, לנשגב מכל, המחיה כל: <b>"אַשְׁרֵי שֶׁאֵל יַעֲקֹב בְּעֶזְרוֹ שִׂבְרוֹ עַל ד' אֱלֹהָיו, עֹשֶׂה שָׁמַיִם וָאָרֶץ אֶת הַיָּם וְכָל אֲשֶׁר בָּם, הַשֹּׁמֵר אֱמֶת לְעוֹלָם"</b> – בטחונו  ("שברו") של עם ישראל הוא על ה', השלמות העליונה שמאחדת את כל מרחבי תבל לאמת אחת נצחית. <b>זֶהוּ הַכְּלָל הָעֶלְיוֹן, שֶׁכָּל הַהִסְתַּעֲפֻיּוֹת הַמּוּסָרִיּוֹת הַמְּדֻיָּקוֹת יוֹצְאוֹת מִמֶּנּוּ, כְּעַנָפִים מֵעֵץ רַב דְּרוֹמֵיהּ מָטֵי עַד שְׁמֵי שְׁמַיָּא, וְחֶזְוָתֵיהּ לְסוֹף אַרְעָא</b> – מבט עמוק זה על המציאות הוא השורש של התנהגות המוסרית: המציאות כולה מאוחדת כעץ ששורשיו נטועים במעמקים, המתנשא למרומים ומתפשט לענפים, עלים ופירות רבים עד קצות הארץ; ועל האדם לשמור ולקדם את אחדות זו. <b>וּכְשֵׁם שֶׁהַחֲשֵׁכָה גְּדוֹלָה הִיא זוֹ הַהַכָּרָה שֶׁאֵינָהּ יוֹדַעַת רָז עֶלְיוֹן זֶה, שֶׁל הַמַּגָּמָה הַתַּכְלִיתִית, שֶׁל הַשְּׁלֵמוּת הָאֱלֹהִית הַהוֹלֶכֶת וּמִתְעַלָּה, עַל יְדֵי הַיְּצִירָה כֻּלָּהּ, לְאֵין סוֹף וְתַכְלִית</b> – וכשם שזוהי טעות גדולה לא להבין את סוד המציאות המדובר לעיל, שהשלמות הא-לוהית מאחדת את הכל ומניעה תהליך השתלמות אינסופי (ובמקום זה להביט על העולם כמפורד וחסר), <b>כֵּן יוֹתֵר מִזֶּה אֲפֵלָה מְנֻדָּח הִיא הַדֵּעָה הַחוֹשֶׁבֶת, שֶׁאֵין כָּאן כִּי אִם זֹאת הַשְּׁלֵמוּת שֶׁל הַהִתְעַלּוּת, וְלֹא שְׁלֵמוּת מֻחְלֶטֶת, שֶׁאֵין שַׁיָּךְ עִמָּהּ וּמִצִּדָּהּ שׁוּם הוֹסָפָה וְהִתְעַלּוּת, מִפְּנֵי שֶׁהַכֹּל כְּבָר מְעֻלֶּה, הַכֹּל שָׁלֵם וְגָמוּר</b> – כך ישנה טעות גדולה ודחויה ("מנודחת") עוד יותר, והיא להביט על ההיסטוריה כתהליך של השתלמות אולם ללא בסיס א-לוהי מושלם ומוחלט (מצידו של ה' הכל כבר מעולה וגמור) שעומד ביסוד הכל; <b>וְזֹאת הִיא הָאֲפֵלָה הַשְּׁרוּיָה בְּשִׁיטָּתָם שֶׁל הַפִּילוֹסוֹפִים הַמַּעְפִּילִים הַמּוֹדֶרְנִים, (בֶּרְגְסוֹן)</b> – הפילוסוף הנרי ברגסון וחבריו זיהו אמנם שההיסטוריה והנפש האנושית מתפתחות כל העת וצוברות חוויות ושינויים, אולם התעלמו מהשורש הא-לוהי שעומד בבסיס הכל, וראו בכך התפתחות טבעית-אנושית גרידא (ולכן הרב קוק מכנה אותם "מעפילים" כדוגמת בני ישראל שניסו "להעפיל" לארץ ישראל מתוך מוטיבציה אנושית ללא הסכמת ה'). <b>וְיָבֹאוּ יָמִים וְיִגָּלֶה אוֹר ד' בְּכָל הוֹד מִלּוּאוֹ, וְיַכִּירוּ הַכֹּל, שֶׁדַּוְקָא אָז יֵשׁ מָקוֹם בִּינָה לַשְּׁלֵמוּת הַמִּתְבָּרֶכֶת, שֶׁהַקֹּדֶשׁ צָרִיךְ לָהּ, כְּשֶׁיֵּשׁ שְׁלֵמוּת עֶלְיוֹנָה וַעֲשִׁירָה</b> – לעתיד, כשאמונת ישראל תהיה נחלת האנושות כולה, יכיר העולם שהטוב העולמי המתפתח ("השלמות המתברכת"), נובע מנקודת ה"הקדש", היינו מנקודת שלמות א-לוהית קדושה ומוחלטת שעומדת בבסיס הכל; ללא הקשר לא-לוהים כל תנועת ההתקדמות חסרה את שורשה ואת מגמתה; "<b>וְהַקֹּדֶשׁ צָרִיךְ בְּרָכָה, וְאֵין צָרִיךְ צְדָקָה</b>
" – רמז לכך בדברי חז"ל היא ההלכה שתבואה שמייחדים אותם לבית המקדש ("הקדש") צריך לברך עליה במידה ואוכלים אותה, אולם לא לתת ממנה מעשר לצדקה, ובהקשר שלנו: העולם הזה שהוא "מוקדש" לא-לוהים, מצד הוא מבוסס על שלמות א-לוהית מוחלטת (שלא צריך להשלים אותה על ידי מעשים טובים כצדקה), אולם מצד שני שיש בעולם ממד של השתלמות (ולכן אנו "מברכים" עליו שיתברך עוד ועוד). "<b>וְהָיָה בַּיּוֹם הַהוּא יִהְיֶה ד' אֶחָד וּשְׁמוֹ אֶחָד</b>"<b>, הוּא וּשְׁמוֹ דּוּקָא </b>– לעתיד לבוא יתגלה כיצד עצמותו המושלמת של א-לוהים ("ה' אחד"), והתגלותו בעולם בצורה משתלמת ("שמו") – הן שני צדדים המשלימים זה את זה. 


<b>יִחוּד בְּרָכָה קְדוּשָׁה. בְּאוֹר אֵין סוֹף אֵין שַׁיָּךְ הוֹסָפָה, וְהִתְעַלּוּת, מִצַּד עַצְמוֹ, אֲבָל בֶּאֱמֶת אִי אֶפְשָׁר שֶׁהַיִּתְרוֹן שֶׁל הַהִתְעַלּוּת הַנִּצְחִית תֶּחְסַר מֵהַשְּׁלֵמוּת הַמֻּחְלֶטֶת. וְזֹאת הִיא תּוֹרַת הַהֲוִיָּה, הוֹפָעוֹת אוֹרוֹת חַיּוּת הוֹוִיָּתִיּוֹת, עַל יְדֵי רֹשֶׁם שֶׁל יְרִידָה, בְּמִדָּה כָּזֹאת, שֶׁלְּעוֹלָם תִּהְיֶה אֶפְשָׁרוּת לְתוֹסָפוֹת וַעֲלִיָּה, שֶׁהִיא בְּעַצְמוּתָהּ סִלּוּק מִכָּל יְרִידָה וּשְׁפָלוּת. וְהַפֵּרוּדִים בָּעוֹלָמִים יִתְיַחֲדוּ כְּאֶחָד בְּמִקְוָרָם הָאַחְדּוּתִי, וְהַהִתְאַחֲדוּת תּוֹסִיף אוֹר וְיִתְרוֹן בְּלִי הֶפְסֵק, בְּרָכָה תְּמִידִית, וְתוֹכֶן הַבְּרָכָה הִיא הִתְעַלּוּת, וְהַבְדָּלָה מִכָּל פְּחִיתוּת וְרִשְׁעָה, מִכָּל חֹשֶׁךְ וְצִמְצוּם, קְדוּשָׁה. הוֹוִיָּתִיּוֹת </b>– מציאותיות;<b> יִתְיַחֲדוּ </b>– יתכווננו.
<b>יִחוּד בְּרָכָה קְדוּשָׁה </b>– שלושת מילים אלו אוצרות בתוכן את שלבי התעלות העולם. <b>בְּאוֹר אֵין סוֹף אֵין שַׁיָּךְ הוֹסָפָה, וְהִתְעַלּוּת, מִצַּד עַצְמוֹ, אֲבָל בֶּאֱמֶת אִי אֶפְשָׁר שֶׁהַיִּתְרוֹן שֶׁל הַהִתְעַלּוּת הַנִּצְחִית תֶּחְסַר מֵהַשְּׁלֵמוּת הַמֻּחְלֶטֶת </b>– א-לוהים שלם בתכלית השלמות ולא שייכת בו תוספת או התעלות אך אין הוא מנוע מיצירת עולם שהולך ומתעלה;<b> וְזֹאת הִיא תּוֹרַת הַהֲוִיָּה </b>– וזו התוכנית הא-לוהית למציאות:<b> הוֹפָעוֹת אוֹרוֹת חַיּוּת הוֹוִיָּתִיּוֹת, עַל יְדֵי רֹשֶׁם שֶׁל יְרִידָה, בְּמִדָּה כָּזֹאת, שֶׁלְּעוֹלָם תִּהְיֶה אֶפְשָׁרוּת לְתוֹסָפוֹת וַעֲלִיָּה, שֶׁהִיא בְּעַצְמוּתָהּ סִלּוּק מִכָּל יְרִידָה וּשְׁפָלוּת </b>– כדי לצרף את ממד ההשתלמות ליקום ברא ה' עולם בעל מציאויות מוגבלות שיש בהן צד של ירידה, מה שמאפשר התגברות ועלייה.<b> וְהַפֵּרוּדִים בָּעוֹלָמִים יִתְיַחֲדוּ כְּאֶחָד בְּמִקְוָרָם הָאַחְדּוּתִי, וְהַהִתְאַחֲדוּת תּוֹסִיף אוֹר וְיִתְרוֹן בְּלִי הֶפְסֵק, בְּרָכָה תְּמִידִית, וְתוֹכֶן הַבְּרָכָה הִיא הִתְעַלּוּת, וְהַבְדָּלָה מִכָּל פְּחִיתוּת וְרִשְׁעָה, מִכָּל חֹשֶׁךְ וְצִמְצוּם, קְדוּשָׁה </b>– התהליך הוא כזה: המציאויות המוגבלות יתחברו יותר ויותר למקורן האלוהי באחדות אחת ("יחוד"); האיחוד יצור התעלות ושפע של דעת ומוסר לעולם ("ברכה"); וההתעלות תיצור בידול מהצדדים הנמוכים והקדשת כל הכוחות לטוב לבדו ("קדושה").  


<b>הַהִתְפַּתְּחוּת הַמִּתְעַלָּה</b>תורת ההתפתחותתורת ההתפתחות, ההולכת וכובשת את העולם כעת, היא מתאמת לרזי עולם של הקבלה, יותר מכל התורות הפילוסופיות האחרות. ההתפתחות, ההולכת במסלול של התעלות, היא נותנת את היסוד האופטימי בעולם, כי איך אפשר להתיאש בשעה שרואים שהכל מתפתח ומתעלה. וכשחודרים בתוכיותו של יסוד ההתפתחות המתעלה, אנו מוצאים בו את הענין האלהי מואר בבהירות מוחלטת, שדוקא אין סוף בפועל. מחולל הוא להוציא אל הפועל מה שהוא אין סוף בכח. ההתפתחות מופיעה אור על כל ארחות ד', ההויה כולה מתפתחת ועולה כשם שהדבר ניכר בחלקים ממנה, ועליתה היא כללית כמו פרטית עולה היא עד מרום הפסגה של הטוב המוחלט. מובן הדבר שהטוב והכללות הוא מחובר יחד, ועומדת ההויה לבא לידי מדה זו, שכולה תספוג את כל הטוב של כולה בכל פרטיה, וזאת היא עליתה הכללית, ששום פרט לא ישאר חוצה, שום ניצוץ לא יאבד מהאגודה, "הכל מתוקן לסעודה" (אבות ג, טז). למטרה זו צריכים שכלול רוח לתשוקה האלהית העליונה, שנוצרה על ידי עבודה אמונית בד'.תורת ההתפתחות – תורת האבולוציה; לרזי עולם – לסודות עליונים; ארחות – דרכי; ההויה – המציאות; מהאגודה – מהחבילה, מהצרור. 
<b>תּוֹרַת הַהִתְפַּתְּחוּת, הַהוֹלֶכֶת וְכוֹבֶשֶׁת אֶת הָעוֹלָם כָּעֵת, הִיא מִתְאַמֶּתֶת לְרָזֵי עוֹלָם שֶׁל הַקַּבָּלָה, יוֹתֵר מִכָּל הַתּוֹרוֹת הַפִּילוֹסוֹפִיּוֹת הָאֲחֵרוֹת </b>– "תורת ההתפתחות", התאוריה המדעית שפיתח החוקר צ'ארלס דרווין, נעשתה פופולרית בדורות האחרונים. תאוריה זו טוענת שהאנושות והבריאה בכלל לא נוצרה ברגע אחד אלא בתהליך מתמשך המורכב משינויים גנטיים ומאבקי הישרדות שגורמים להתקדמות כל העת. תאוריה זו מתאימה להיגיון של חכמת הנסתר שמדברת על השתלשלות רוחנית של הבריאה ועל תהליך של תיקון מדורג. <b>הַהִתְפַּתְּחוּת, הַהוֹלֶכֶת בְּמַסְלוּל שֶׁל הִתְעַלּוּת, הִיא נוֹתֶנֶת אֶת הַיְּסוֹד הָאוֹפְּטִימִי בָּעוֹלָם, כִּי אֵיךְ אֶפְשָׁר לְהִתְיָאֵשׁ בְּשָׁעָה שֶׁרֹּאִים שֶׁהַכֹּל מִתְפַּתֵּחַ וּמִתְעַלֶּה </b>–  תיאוריה זו מעניקה מבט אופטימי על המציאות שאנו מזהים שהיא איננה קפואה ומקובעת אלא מלאה בתנועת חיים המקדמת אותה לתיקון. גם תורת הנסתר מדברת על אותה נקודה רק במישור הרוחני: בכל יום ובכל דור העולם הולך ומתקדם מבחינה תרבותית ומוסרית. <b>וְכַאֲשֶׁר חוֹדְרִים בְּתוֹכִיּוּתוֹ שֶׁל יְסוֹד הַהִתְפַּתְּחוּת הַמִּתְעַלֶּה, אָנוּ מוֹצְאִים בּוֹ אֶת הָעִנְיָן הָאֱלֹהִי מֵאוֹר בִּבְהִירוּת מֻחְלֶטֶת, שֶׁדּוֹקָא אֵין סוֹף בְּפֹעַל מְחוֹלֵל הוּא לְהוֹצִיא אֶל הַפֹּעַל מַה שֶׁהוּא אֵין סוֹף בַּכֹּחַ </b>– ככל שמתעמקים יותר בעיקרון ההתפתחות כך ניתן לזהות יותר את היסוד הא-לוהי במציאות, מפני שהתפתחות משמעה הוצאת יסוד גולמי מן הכוח אל הפועל; וכאשר אנו מזהים שקיימת התפתחות אינסופית בבריאה בפועל סימן שטמון בה פוטנציאל נצחי בכוח. <b>הַהִתְפַּתְּחוּת מוֹפִיעָה אוֹר עַל כָּל אָרְחוֹת ד', הַהֲוִיָּה כֻּלָּהּ מִתְפַּתַּחַת וְעוֹלָה כְּשֵׁם שֶׁהַדָּבָר נִיכָּר בְּחֵלָקִים מִמֶּנָּה, וַעֲלִיתָהּ הִיא כְּלָלִית כְּמוֹ פְּרָטִית עוֹלָה הִיא עַד מְרוֹם הַפִּסְגָּה שֶׁל הַטּוֹב הַמֻּחְלָט </b>– תאוריית ההתפתחות בעצם מלמדת על כלל ההנהגה האלוהית: כשם שאנו מוצאים בבירור את ההתפתחות בתחום הפיסיולוגי והביולוגי כך גם יש לראות אותה בתחומי התרבות, ההיסטוריה והמוסר, בכלל ובפרט. <b>מֻובָן הַדָּבָר שֶׁהַטּוֹב וְהַכְּלָלוּת הוּא מְחוּבָּר יַחַד, וְעוֹמֶדֶת הַהֲוִיָּה לָבֹא לִידֵי מִדָּה זוֹ, שֶׁכֻּלָּהּ תִּסְפּוֹג אֶת כָּל הַטּוֹב שֶׁל כֻּלָּהּ בְּכָל פְּרָטֶיהָ, וְזֹאת הִיא עֲלִיתָהּ הַכְּלָלִית, שֶׁשּׁוּם פְּרָט לֹא יִשָּׁאֵר חוּצָה, שׁוּם נִיצוֹץ לֹא יֹאבַד מֵהָאֲגֻדָּה </b>– ההתפתחות בכל תחום איננה עומדת כשלעצמה אלא מחברת את כולם להתפתחות אחת גדולה שדבר אינו נשמט ממנה; <b>"הַכֹּל מְתֻוקָּן לִסְעֻדָּה" </b>– חז"ל  מתארים שלעתיד תהיה "סעודה" שהכל ישתתפו בה, היינו שתהיה השלמה בין כל חלקי המציאות. <b>לְמַטָּרָה זוּ צְרִיכִים שִׁכְלוּל רוּחַ לְתִשּׁוּקָה הָאֱלֹהִית הָעֶלְיוֹנָה, שֶׁנּוֹצְרָה עַל יְדֵי עֲבוֹדָה אֱמוּנִית בַּד' </b>– כדי שההשתלמות תתגבר יותר ויותר צריכים ישראל והאנושות לפתח ולשלל את האמונה ולהוות בכך את "ראש החץ" של התיקון העולמי.     


<b>הַזְּמַן חִדֵּשׁ לְפַרְסֵם הַכָּרוֹת כָּאֵלֶּה, שֶׁגָּרְמוּ בְּפִרְסוּמָן לְהֶרֶס אֶת הַהֶכָּרוֹת, אֲשֶׁר בְּעַצְמָן אֵינָן שַׁיָּיכוֹת בְּיַחַס שְׁלִילִי לְהַהֶכָּרוֹת הַמְּחֻדָּשׁוֹת, אֶלָּא שֶׁמִּצַּד הַהֶרְגֵּל נִצְטַבְּרוּ יַחַד </b>. האדם מקשר את כל מחשבותיו זו לזו, וכיון שחלק מהן משתנה, הולך השינוי על פני הככר המחשבי. רק בדעת וחשבון יסייג לו האדם את הגבולים, להבחין עד היכן צריכה להגיע יד השינוי של ההכרות החדשות בצדק, והיכן הוא המקום ששם כלה כחן. טבע השכל והציור הרוחני בכלל לחוש בכולו את השינוי שבחלק מחלקיו הוא לו טבע של חיים, המביא לידי שכלול והוספת מעלה בכל עת אשר יחודש דבר באחד החלקים שבו. שלשה הנם השינויים העיקריים, שבאו במהלך הציור האנושי בזמן החדש, שמהעקרים הללו הסתעפו ענפים רבים חדשים. ומבלי שימת לב להבין את המהות העקרית המונחה בעצמותם של אלה השינויים, למען דעת עד כמה הם צריכים להתפשט, לגרור אחריהם עוד שינויים בדעות ובמעשים, גרמו השינויים לטובה הללו גם כן מבוכה וערבוביה, אשר תשוב לטובה ביחד עם התגברות ההכרה, אחרי שיתפשט התלמוד הרוחני, בהגיונות הנפש ואוצר הדעות, כראוי לו. שלשת השינויים העקריים הם. האחד, השינוי במהלך המחשבה החברותית. השני, במהלך המחשבה הקוסמולוגית. השלישי, במהלך המחשבה ההתפתחותית. הבנת החברה האנושית. ובכלל החיים החברתיים, היה ענין סגור ורז כמוס לפני ההמון הגדול בדורות שלפנינו, כמו כל הסודות של החכמה המעשית והעיונית. כל עדה וקהלה היתה סגורה בתחומה, על כל יחיד לא פעלה בגלוי כי אם הסביבה הקרובה שלו, ובתומו חשב כן כל יחיד וכל צבור, שהעולם הגדול הוא רק סביבתו הרוחנית והגשמית. בני ישראל, הנבדלים מכל העמים, גם הם היו סגורים בתחומם, ועוד במדה יותר גדולה, מפני שתי סבות חזקות, מפני הרדיפות הרבות אשר פגשו תמיד מהעולם האנושי הגדול, עד מקום שעיניהם היו יכולות לשלוט, ומפני השינוי העקרי שבהליכות החיים הרוחניים והמעשיים שבינינו ובין ההמון הרב של כל העמים תחת כל השמים, מאז ומעולם. יחידי הסגולה, בעלי הדעה הגדולה, ידעו מעולם את סוד האחדות הרוחנית, ידעו שרוח האדם רוח כללי הוא, עד כמה שההבדלות הרבות הרוחניות והחומריות עושות את שלהן להבדיל בין איש לאיש, ובין קיבוץ חברתי אחד למשנהו, עוד יותר מכל ההבדלות גדולה היא האחדות העצמית שביניהם, והמחשבות פועלות ונפעלות מבלי הרף, וסדרי החיים הולכים ומשתוים, מגמת ההשתוות היא ודאי לקלוט תמיד את היותר טוב, היותר בריא ויותר עדין שבכל קיבוץ ולנטוע אותו על אדמת הכלל כולו. אבל ההמון לא הציץ מעולם למעלה מחוגו, חשב שאין כאן שום יחש, שום כח פועל ומתפעל מסביבה זרה, וקל וחומר עוד רחוקה, על חוגו שלו הקרוב אליו. ובספירת המחשבה המצומצמת הזאת נתרשמה הצורה הטפוסית של עולמו הרוחני היותר פנימי, על פי התכונה הזאת נצטירה אהבתו האידיאלית לכל קודש, ויחושו לעמו המיוחד, וכל המתיחש לו, תקותיו לעתיד, חזון רוחו על העולמות החבויים שלמעלה מהחושים, השקפתו על החיים והמות, על החופש ועל השעבוד. על העמידה ברשות עצמו ועל המשמעת, הכל היה נארג בהאריגה המצומצמת הזאת, של הציור של הסביבה הבודדת. שהיא הנה הסך הכל של ההויה. הזמנים שינו את ההשקפה הזאת בתכלית השינוי, לא רק בציורם של החוגים המשכילים, כי אם בחוג ההמון כולו, מקטנו ועד גדוליו. ההכרה החברתית נסבה ונתרהבה, כל יחיד מרגיש, שהנהו לא בודד, ולא סגור בתחום מיוחד לגמרי, שהוא פועל ומתפעל מהמון חוגים רבים ורחבים, מסביבות שונות וגם זרות, ואין ליאש כל רוח לומר, שאין לי להתחשב עמו מאומה, גם אם יהיה רחוק שברחוקים. אבל כאן החשבון נתגדל, הערבוביה נתרבתה. והצורך ללמד איך מסדרים מערכה רבת גוונים בתחום הצר של המחשבה ההמונית הרגילה, ואיך משאירים את כל הטוב שבעולם הרוחני בעינו באין מגרעת אחרי כל מהפכה שהשפעה זרה מחוללת, ואיך שואבים מן הכל רק את הטוב והאמת, את הישר וההגון, צורך זה נתגדל עד מאד, ואי אפשר להספיקו כי אם על ידי השפעה מרובה של הסברת רעיונות רוחניים פנימיים וטובים שאי אפשר להוציא את הדבר אל הפועל כי אם על ידי העמדת המון משפיעים רוחניים טובים והגונים, המלאים דעה ורגש טוב ונעלה, עד כדי להשפיע גם כן כלפי חוץ באופן היותר רצוי. המחשבה הקוסמולוגית, גם היא גרמה לפעול שינוי גדול במהלך החיים הרוחניים. הרעיונות אשר נספגו מהציור הקטנטן של העולם הכללי, על פי התכונה הישנה במצב של שקיטה וקטנות, הולמות הן לאותה הקטנות של צמצום הסביבה. והרוח החדש הכללי, שבא לרגלי ההרחבה המדעית של ציור החוש כלפי ההויה המוחשית, מוכרח הוא לחדש בהתרחבו בין המונים רבים צורה חדשה על העולם הרוחני וכל קשר מחשבותיו, שצריך לימוד מרובה איך לכונן הכל מחדש בתכלית התיקון. עם ההשארה היותר מוצלחת של כל הטוב היסודי שבישן. ואיך יעשה דבר זה אם לא על פי לימוד קבוע במעמקי הרוח, שיחולל המון גדול של הסברות, שיעמיד את התוכן הרוחני כולו על מעמדו המאיר, שעוד יוסיף נהרה על ידי הטוב שיקובץ מהרחבה של כל ההכרות החדשות, אחרי אשר יתאימו אל כל הטוב האצור בכל הישן לפי צורתו הטהורה. מהלך המחשבה של ההתפתחות, שנתפרסמה בכל השדרות, לרגלי למודי הטבע החדשים, עשתה מהפכה רבה, בחוג המחשבות הרגילות. לא אצל יחידי הסגולה, בעלי הדעה וההגיון, שמעולם הסתכלו בסדרי השתלשלות דרגאים, אפילו בההויה הרוחנית המוסקרת בסקירה היותר נסתרה, שאין הדבר זר אצלם להבין במדת ההשואה גם כן באופן זה בדבר ההתפתחות החומרית של העולם המוחשי, שראוי הדבר שתהיה התגלותו מתאמת להשתלשלות הרוחנית של ההויה, שאינה מחסרת דרגה אחת בדילוג וריקניות. אבל ההמון לא הסכין להבין את ההתפתחות ברעיון שלם ומקיף, ולא יכול לקשור על פיו את עולמו הרוחנה לא הכבדות שיש בהתאמה של פסוקי תורה או מאמרים מסורתיים אחרים לרעיון ההתפתחות מכבידה היא העמדת המחשבה ההמונית על מכונה, מלאכה זו נוחה היא מאד. הכל יודעים, שהמשל החידה והרמז שולטים בענינים הללו, שהם כבשונו של עולם, בכל מקום, וגם אזן ההמון רגילה להיות נשמעת לגזרה קצרה, שמקרא זה או מאמר זה, הוא בכלל סתרי תורה, שהוא נעלה מפשטו, ודעתו מתישבת, והיא מתאמת בזה אל סקירת בעל המחשבה, המשער את סוד השירה העליונה שיש בהרצאת חידות מני קדם. אבל איך להתאים את כל הקשר הרוחני, של כל הרצאת מחשבותיו שנתאגדו יחד על פי הסדר של פתאומיות ודליגה, שהיא מצלת את המחשבה מלשוטט במה שהוא רחוק מחוגה, בהפגשן עתה עם החטיבה החדשה של ההתפתחות, ההולכת ומתפרסמת וכובשת מקום בלבבות, לזה צריכה הזרחת אורה מרובה, שתהיה הולכת וחודרת בכל השדרות, עד אשר תופיע בסדריה הנוחים גם בחוג היותר פשוט והמוני. על כן הזמן מכריח להפצת הדעה, הדעה היותר רוממה, יותר רחבה ואידיאלית. אי אפשר לצורה הגסה של האמונה, אחרי אשר ירדה ירידה אחר ירידה ונתלבשה בלבושי שקים עבים מאד, להחזיק מעמד. ומי זה ילביש את האמונה הטהורה את המחלצות הראויות לה, מי ישים על ראשה אותו הצניף הטהור ההולם לפי הוד מלכותה, אם לא גדולי הכשרון, חכמי לב, קדושי רגש וטהורי נפש, השתולים בחצרות ד', תלמידי חכמים המסורים להגיון התורה ועמלה.הככר – המרחב; יסייג – יגדיר; להתפשט – להתרחב; בהגיונות
– במחשבות;<b> וָרָז</b> – וסוד;<b> וּבְתֻמּוֹ</b> – ובתמימותו;<b> וּמִשְׁתַּוִּים</b> – מתאזנים, מתאחדים;<b> וּבִסְפִירַת</b> – ובדרגת;<b> נִתְרַשְּׁמָה</b> – עוצבה (מלשון 'רושם');<b> הַטִּיפּוּסִית</b> – האופיינית;<b> נֶאֱרַג</b> – נשזר;<b> הַהֲוָיָה</b> – המציאות;<b> נִסְבָּה</b> – השתנתה, התהפכה;<b> וְנִתְרַהֲבָה</b> – והוחצנה;<b> מִגְרַעַת</b> – חיסרון;<b> שְׁקִיטָה</b> – מצומצמת;<b> לְכוֹנֵן</b> – לייסד;<b> נַהֲרָה</b> – אור;<b> הָאָצוּר</b> – הגנוז;<b> הַשְּׁדֵרוֹת</b> – המעגלים;<b> דַּרְגָּאִים</b> – בעלי מדרגות שונות; <b>וְרֵיקָנִיּוּת</b> – ובוואקום;<b> הַמֻּסְקֶרֶת</b> – הנבחנת;<b> כִּבְשׁוֹנוֹ שֶׁל עוֹלָם</b> – סודותיו של א-לוהים;<b> לִגְזֵרָה</b> – לאימרה;<b> בְּהַרְצָאַת חִידוֹת מִנִּי קֶדֶם מִנִּי קֶדֶם</b> – בהבנת משלים ומדרשים עתיקים;<b> הַחֲטִיבָה</b> – היחידה;<b> בְּלִבּוּשֵׁי שַׂקִּים</b> – לבושי אבל;<b> עָבִים</b>
– גסים;<b> הַהוֹלֵם</b> – המתאים. 
<b>הַזְּמַן חִדֵּשׁ לְפַרְסֵם הַכָּרוֹת כָּאֵלֶּה, שֶׁגָּרְמוּ בְּפִרְסוּמָן לְהֶרֶס אֶת הַהַכָּרוֹת, אֲשֶׁר בְּעַצְמָן אֵינֶן שַׁיָּכוֹת בְּיַחַס שְׁלִילִי לְהַהַכָּרוֹת הַמְּחֻדָּשׁוֹת, אֶלָּא שֶׁמִּצַּד הַהֶרְגֵּל נִצְטַבְּרוּ יַחַד</b> – ההתקדמות האנושית במחקר ומדע בדורות האחרונים שינתה את התובנות הבסיסיות של האדם. מצד האמת אין סתירה מהותית בין הנחות היסוד החדשות לאלו המסורתיות, אולם ללא בירור ('מצד הההרגל') נדמה שהן אכן שוללות זו את זו. <b>הָאָדָם מְקַשֵּׁר אֶת כָּל מַחְשְׁבוֹתָיו זוֹ לָזוֹ, וְכֵיוָן שֶׁחֵלֶק מֵהֶן מִשְׁתַּנֶּה, הוֹלֵךְ הַשִּׁנּוּי עַל פְּנֵי הַכִּכָּר הַמַּחֲשָׁבִי</b> – בנפש האדם קשורות המחשבות יחד, וכשחלק מהנחות היסוד שלהן מתמוטט משליך הדבר על כל תפיסת עולמו; <b>רַק בְּדַעַת וְחֶשְׁבּוֹן יְסַיֵּג לוֹ הָאָדָם אֶת הַגְּבוּלִים, לְהַבְחִין עַד הֵיכָן צְרִיכָה לְהַגִּיעַ יַד הַשִּׁנּוּי שֶׁל הַהַכָּרוֹת הַחֲדָשׁוֹת בְּצֶדֶק, וְהֵיכָן הוּא הַמָּקוֹם שֶׁשָּׁם כָּלָה כֹּחָן</b> – אמנם, אם האדם יפרק לגורמים את מבנה המחשבה, יוכל הוא להפריד בין מה שנותר נכון במחשבתו הקודמת לבין מה שמתברר כטעות.<b> טֶבַע הַשֵּׂכֶל וְהַצִּיּוּר הָרוּחָנִי בִּכְלָל לָחוּשׁ בְּכֻלּוֹ אֶת הַשִּׁנּוּי שֶׁבְּחֵלֶק מֵחֲלָקָיו הוּא לוֹ טֶבַע שֶׁל חַיִּים, הַמֵּבִיא לִידֵי שִׁכְלוּל וְהוֹסָפַת מַעֲלָה בְּכָל עֵת אֲשֶׁר יְחֻדַּשׁ דָּבָר בְּאֶחָד הַחֲלָקִים שֶׁבּוֹ</b> – טבעו של העולם הרוחני הוא לקחת תובנות חדשות ולהרכיב אותן עם נקודות האמת של הישנות וליצור תפיסת עולם כוללת ומשוכללת יותר. <b>שְׁלֹשָׁה הֵנָּם הַשִּׁנּוּיִים הָעִקָּרִיִּים, שֶׁבָּאוּ בְּמַהֲלַךְ הַצִּיּוּר הָאֱנוֹשִׁי בַּזְּמַן הֶחָדָשׁ</b> – ישנם שלושה שינויי מחשבה יסודיים שגרמו לשינויים תרבותיים מרחיקי לכת בנפש האדם; <b>שֶׁמֵּהָעִקָּרִים הַלָּלוּ הִסְתַּעֲפוּ עֲנָפִים רַבִּים חֲדָשִׁים וּמִבְּלִי שִׂמַת לֵב לְהָבִין אֶת הַמַּהוּת הָעִקָּרִית הַמֻּנַּחַת בְּעַצְמוּתָם שֶׁל אֵלֶּה הַשִּׁנּוּיִים, לְמַעַן דַּעַת עַד כַּמָּה הֵם צְרִיכִים לְהִתְפַּשֵּׁט, לִגְרֹר אַחֲרֵיהֶם עוֹד שִׁנּוּיִים בְּדֵעוֹת וּבְמַעֲשִׂים, גָּרְמוּ הַשִּׁנּוּיִים לְטוֹבָה הַלָּלוּ גַּם כֵּן מְבוּכָה וְעִרְבּוּבְיָה</b> – תובנות אלו, בהבנתן השטחית ובלא הכרת הגבול של תחום עיסוקן, גרמו למבוכה בעולם האמונה והדת;<b> אֲשֶׁר תָּשׁוּב לְטוֹבָה בְּיַחַד עִם הִתְגַּבְּרוּת הַהַכָּרָה, אַחֲרֵי שֶׁיִּתְפַּשֵּׁט הַתַּלְמוּד הָרוּחָנִי, בְּהֶגְיוֹנוֹת הַנֶּפֶשׁ וְאוֹצַר הַדֵּעוֹת, כָּרָאוּי לוֹ</b> – אולם כשמעמיקים בהן, מבינים שהן רק משכללות את הנפש הישרה של האדם. <b>שְׁלֹשֶׁת הַשִּׁנּוּיִים הָעִקָּרִיִּים הֵם: הָאֶחָד, הַשִּׁנּוּי בְּמַהֲלַךְ הַמַּחֲשָׁבָה הַחֶבְרָתִית. הַשֵּׁנִי, בְּמַהֲלַךְ הַמַּחֲשָׁבָה הַקּוֹסְמוֹלוֹגִית. הַשְּׁלִישִׁי, בְּמַהֲלַךְ הַמַּחֲשָׁבָה הַהִתְפַּתְּחוּתִית</b> – השינוי הראשון הוא בצורת החשיבה החברתית (ראיית העולם כ'כפר גלובלי'), השינוי השני הוא בצורת ההסתכלות על הקוסמוס (הבנה שכדור הארץ אינו מרכז היקום); והשינוי השלישי הוא תורת האבולוציה (הבנה שהטבע מתפתח בהדרגתיות). נתחיל מן השינוי הראשון: <b>הֲבָנַת הַחֶבְרָה הָאֱנוֹשִׁית וּבִכְלָל הַחַיִּים הַחֶבְרָתִיִּים, הָיָה עִנְיָן סָגוּר וְרָז כָּמוּס לִפְנֵי הֶהָמוֹן הַגָּדוֹל בַּדּוֹרוֹת שֶׁלְּפָנֵינוּ, כְּמוֹ כָּל הַסּוֹדוֹת שֶׁל הַחָכְמָה הַמַּעֲשִׂית וְהָעִיּוּנִית</b> – עד הדורות האחרונים, ההמון הרחב הכיר רק את סביבתו הקרובה ושאר האנושות וחוכמותיה היו נסתרות ממנו;<b> כָּל עֵדָה וּקְהִלָּה הָיְתָה סְגוּרָה בִּתְחוּמָהּ, עַל כָּל יָחִיד לֹא פָּעֲלָה בְּגָלוּי כִּי אִם הַסְּבִיבָה הַקְּרוֹבָה שֶׁלּוֹ, וּבְתֻמּוֹ חָשַׁב כֵּן כָּל יָחִיד וְכָל צִבּוּר, שֶׁהָעוֹלָם הַגָּדוֹל הוּא רַק סְבִיבָתוֹ הָרוּחָנִית וְהַגַּשְׁמִית</b> – כל חברה חיה בפני עצמה, גיאוגרפית ותרבותית, והאדם ראה בבני קהילתו את חזות הכל. <b>בְּנֵי יִשְׂרָאֵל, הַנִּבְדָּלִים מִכָּל הָעַמִּים, גַּם הֵם הָיוּ סְגוּרִים בִּתְחוּמָם, וְעוֹד בְּמִדָּה יוֹתֵר גְּדוֹלָה, מִפְּנֵי שְׁתֵּי סִבּוֹת חֲזָקוֹת, מִפְּנֵי הָרְדִיפוֹת הָרַבּוֹת אֲשֶׁר פָּגְשׁוּ תָּמִיד מֵהָעוֹלָם הָאֱנוֹשִׁי הַגָּדוֹל, עַד מָקוֹם שֶׁעֵינֵיהֶם הָיוּ יְכוֹלוֹת לִשְׁלֹט, וּמִפְּנֵי הַשִּׁנּוּי הָעִקָּרִי שֶׁבַּהֲלִיכוֹת הַחַיִּים הָרוּחָנִיִּים וְהַמַּעֲשִׂיִּים שֶׁבֵּינֵינוּ וּבֵין הֶהָמוֹן הָרַב שֶׁל כָּל הָעַמִּים תַּחַת כָּל הַשָּׁמַיִם, מֵאָז וּמֵעוֹלָם</b> – הבידול וההסתגרות היו חזקים עוד יותר בעם ישראל, הן מצד ההתנכלות אליו בכל הדורות ובכל המקומות, והן מצד תרבותו הייחודית. <b>יְחִידֵי הַסְּגֻלָּה, בַּעֲלֵי הַדֵּעָה הַגְּדוֹלָה, יָדְעוּ מֵעוֹלָם אֶת סוֹד הָאַחְדוּת הָרוּחָנִית, יָדְעוּ שֶׁרוּחַ הָאָדָם רוּחַ כְּלָלִי הוּא</b> – יחידים בעלי שאר רוח ידעו מאז ומעולם שקיימת אחדות רוחנית במין האנושי;<b> עַד כַּמָּה שֶׁהַהֶבְדֵּלוֹת הָרַבּוֹת הָרוּחָנִיּוֹת וְהַחוּמְרִיּוֹת עוֹשׂוֹת אֶת שֶׁלָּהֶן לְהַבְדִּיל בֵּין אִישׁ לְאִישׁ, וּבֵין קִבּוּץ חֶבְרָתִי אֶחָד לְמִשְׁנֵהוּ, עוֹד יוֹתֵר מִכָּל הַהֶבְדֵּלוֹת גְּדוֹלָה הִיא הָאַחְדוּת הָעַצְמִית שֶׁבֵּינֵיהֶם, וְהַמַּחְשָׁבוֹת פּוֹעֲלוֹת וְנִפְעֲלוֹת מִבְּלִי הֶרֶף, וְסִדְרֵי הַחַיִּים הוֹלְכִים וּמִשְׁתַּוִּים, מַגֶּמֶת הַהִשְׁתַּוּוּת הִיא וַדַּאי לִקְלֹט תָּמִיד אֶת הַיּוֹתֵר טוֹב, הַיּוֹתֵר בָּרִיא וְיוֹתֵר עָדִין שֶׁבְּכָל קִבּוּץ וְלִנְטֹעַ אוֹתוֹ עַל אַדְמַת הַכְּלָל כֻּלּוֹ</b> – ולמרות ההבדלים התרבותיים והסביבתיים בין פרט לפרט ובין קהילה לקהילה, קיים מרחב רוחני משותף שגורם אט אט לשיתופים ואיזונים שמטרתם לקלוט את הטוב שמצוי בחברות אחרות;<b> אֲבָל הֶהָמוֹן לֹא הֵצִיץ מֵעוֹלָם לְמַעְלָה מֵחֻגּוֹ, חָשַׁב שֶׁאֵין כָּאן שׁוּם יַחַס, שׁוּם כֹּחַ פּוֹעֵל וּמִתְפַּעֵל מִסְּבִיבָה זָרָה, וְקַל וָחֹמֶר עוֹד רְחוֹקָה, עַל חֻגּוֹ שֶׁלּוֹ הַקָּרוֹב אֵלָיו</b> – אולם ההמון הרחב לא העלה אפילו בדעתו שקיימים יחסים והשפעה מהסביבה החיצונית על חייו שלו. <b>וּבִסְפִירַת הַמַּחֲשָׁבָה הַמְּצֻמְצֶמֶת הַזֹּאת נִתְרַשְּׁמָה הַצּוּרָה הַטִּיפּוּסִית שֶׁל עוֹלָמוֹ הָרוּחָנִי הַיּוֹתֵר פְּנִימִי</b> – תפיסה מחשבתית צרה זו עיצבה את האופי העמוק של האדם הישראלי; <b>עַל פִּי הַתְּכוּנָה הַזֹּאת נִצְטַיְּרָה אַהֲבָתוֹ הָאִידֵאָלִית לְכָל קֹדֶשׁ, וְיִחּוּשׁוֹ לְעַמּוֹ הַמְּיֻחָד, וְכָל הַמִּתְיַחֵשׁ לוֹ, תִּקְווֹתָיו לֶעָתִיד, חֲזוֹן רוּחוֹ עַל הָעוֹלָמוֹת הַחֲבוּיִים שֶׁלְּמַעְלָה מֵהַחֻשִּׁים, הַשְׁקָפָתוֹ עַל הַחַיִּים וְהַמָּוֶת, עַל הַחֹפֶשׁ וְעַל הַשִּׁעְבּוּד, עַל הָעֲמִידָה בִּרְשׁוּת עַצְמוֹ וְעַל הַמִּשְׁמַעַת</b> – על בסיס זה עוצב חיבורו הנפשי לקודש, ללאומיות, לתקוותיו ולתפיסת עולמו בתחומים המהותיים ביותר כרוחניות, חיים ומוות, חופש ומסגרתיות, עצמאות ומחויבות;<b> הַכֹּל הָיָה נֶאֱרָג בָּאֲרִיגָה הַמְּצֻמְצֶמֶת הַזֹּאת, שֶׁל הַצִּיּוּר שֶׁל הַסְּבִיבָה הַבּוֹדֶדֶת שֶׁהִיא הִנֵּה הַסַּךְ הַכֹּל שֶׁל הַהֲוָיָה</b> – כל אלו נבנו על הנחת המוצא שהמרחב המצומצם והמוכר שלו הוא חזות העולם כולו. <b>הַזְּמַנִּים שִׁנּוּ אֶת הַהַשְׁקָפָה הַזֹּאת בִּתְכָלִית הַשִּׁנּוּי, לֹא רַק בְּצִיּוּרָם שֶׁל הַחֻגִּים הַמַּשְׂכִּילִים, כִּי אִם בְּחֹג הֶהָמוֹן כֻּלּוֹ, מִקְּטַנּוֹ וְעַד גְּדֹלָיו</b> – העת המודרנית שינתה צורת חשיבה זו, לא רק בחוגים האינטלקטואלים אלא בציבור כולו,<b> הַהַכָּרָה הַחֶבְרָתִית נָסְבָה וְנִתְרַחֲבָה, כָּל יָחִיד מַרְגִּישׁ, שֶׁהִנֵּהוּ לֹא בּוֹדֵד, וְלֹא סָגוּר בִּתְחוּם מְיֻחָד לְגַמְרֵי, שֶׁהוּא פּוֹעֵל וּמִתְפַּעֵל מֵהֲמוֹן חֻגִּים רַבִּים וּרְחָבִים, מִסְּבִיבוֹת שׁוֹנוֹת וְגַם זָרוֹת, וְאֵין לְיָאֵשׁ כָּל רוּחַ לוֹמַר, שֶׁאֵין לִי לְהִתְחַשֵּׁב עִמּוֹ מְאוּמָה, גַּם אִם יִהְיֶה רָחוֹק שֶׁבָּרְחוֹקִים</b> – ככל שהמודעות החברתית שינתה את פניה מתפיסה מצומצמת לתפיסה רחבה, כל יחיד מרגיש שהוא חלק מ'עולם גלובלי' ואינו יכול להתעלם ממעגלים אחרים, רחוקים ככל שיהיו;<b> אֲבָל כָּאן הַחֶשְׁבּוֹן נִתְגַּדֵּל, הָעִרְבּוּבְיָה נִתְרַבְּתָה וְהַצֹּרֶךְ לְלַמֵּד אֵיךְ מְסַדְּרִים מַעֲרָכָה רַבַּת גְּוָנִים בִּתְחוּם הַצַּר שֶׁל הַמַּחֲשָׁבָה הַהֲמוֹנִית הָרְגִילָה, וְאֵיךְ מַשְׁאִירִים אֶת כָּל הַטּוֹב שֶׁבָּעוֹלָם הָרוּחָנִי בְּעֵינוֹ בְּאֵין מִגְרַעַת אַחֲרֵי כָּל מַהְפֵּכָה שֶׁהַשְׁפָּעָה זָרָה מְחוֹלֶלֶת, וְאֵיךְ שׁוֹאֲבִים מִן הַכֹּל רַק אֶת הַטּוֹב וְהָאֱמֶת, אֶת הַיָּשָׁר וְהַהָגוּן, צֹרֶךְ זֶה נִתְגַּדֵּל עַד מְאֹד</b> – אולם בשלב זה החלו לצוץ גם סיבוכים של טשטוש זהויות, ונוצר צורך ליצור תרבות עממית שבה מצד אחד שואבים את הטוב שיש בתרבויות זרות ומצד שני נמנעים מהשלילה שבהן,<b> וְאִי אֶפְשָׁר לְהַסְפִּיקוֹ כִּי אִם עַל יְדֵי הַשְׁפָּעָה מְרֻבָּה שֶׁל הַסְבָּרַת רַעְיוֹנוֹת רוּחָנִיִּים פְּנִימִיִּים וְטוֹבִים שֶׁאִי אֶפְשָׁר לְהוֹצִיא אֶת הַדָּבָר אֶל הַפֹּעַל כִּי אִם עַל יְדֵי הַעֲמָדַת הֲמוֹן מַשְׁפִּיעִים רוּחָנִיִּים טוֹבִים וַהֲגוּנִים, הַמְּלֵאִים דֵּעָה וְרֶגֶשׁ טוֹב וְנַעֲלֶה, עַד כְּדֵי לְהַשְׁפִּיעַ גַּם כֵּן כְּלַפֵּי חוּץ בְּאֹפֶן הַיּוֹתֵר רָצוּי</b> – צורך זה יתמלא באמצעות הסברה מסודרת של תלמידי חכמים מלאי דעת ורהוטים, שיעמידו משנה מסודרת שתאפשר יצירת תרבות מסוג זה. השינוי השני נוגע להבנת היקום: <b>הַמַּחֲשָׁבָה הַקּוֹסְמוֹלוֹגִית, גַּם הִיא גָּרְמָה לִפְעֹל שִׁנּוּי גָּדוֹל בְּמַהֲלַךְ הַחַיִּים הָרוּחָנִיִּים. הָרַעְיוֹנוֹת אֲשֶׁר נִסְפְּגוּ מֵהַצִּיּוּר הַקְּטַנְטַן שֶׁל הָעוֹלָם הַכְּלָלִי, עַל פִּי הַתְּכוּנָה הַיְּשָׁנָה בְּמַצָּב שֶׁל שְׁקִיטָה וְקַטְנוּת, הוֹלְמוֹת הֵן לְאוֹתָהּ הַקַּטְנוּת שֶׁל צִמְצוּם הַסְּבִיבָה</b> – תפיסת היקום הקדומה הייתה אף היא מצומצמת מאוד. האדם היה בטוח שכדור הארץ הוא מרכז היקום ואותו משרתים השמש, הירח ושאר הכוכבים. תפיסה ילדותית ומצומצמת ('שקטה') זו הלמה את התפיסה הילדותית ביחס לקבוצות ועמים שונים – כשם שביקום נדמה שכל המרחב הכללי מתייחס אלינו, כך נדמה היה לבני האדם שרק מה שמתייחס ישירות למעגליהם החברתיים הישירים קיים בעולם. <b>וְהָרוּחַ הֶחָדָשׁ הַכְּלָלִי, שֶׁבָּא לְרַגְלֵי הַהַרְחָבָה הַמַּדָּעִית שֶׁל צִיּוּר הַחֹשׁ כְּלַפֵּי הַהֲוָיָה הַמֻּחָשִׁית, מֻכְרָח הוּא לְחַדֵּשׁ בְּהִתְרַחֲבוּ בֵּין הֲמוֹנִים רַבִּים צוּרָה חֲדָשָׁה עַל הָעוֹלָם הָרוּחָנִי וְכָל קֶשֶׁר מַחְשְׁבוֹתָיו, שֶׁצָּרִיךְ לִמּוּד מְרֻבֶּה אֵיךְ לְכוֹנֵן הַכֹּל מֵחָדָשׁ בִּתְכָלִית הַתִּקּוּן עִם הַהַשְׁאָרָה הַיּוֹתֵר מֻצְלַחַת שֶׁל כָּל הַטּוֹב הַיְסוֹדִי שֶׁבַּיָּשָׁן</b> – ככל שהתקדם המחקר האסטרונומי והשתכללו אמצעי המדידה התגלה לפני האדם יקום אין סופי ועצום. כדור הארץ הוא הסובב את השמש וגודלו ביקום איננו דומה אלא לגרגיר קטן בתוך מרחב אין סופי. האדם, שנטה להחשיב את עצמו למרכז הכל מכוח התבוננותו החלקית על המציאות, צריך לבסס מחדש את חשיבותו וערכו בעולם על בסיס עמוק יותר, יחד עם התובנות החדשות שיוצאות מן התפיסה הרחבה של היקום. <b>וְאֵיךְ יֵעָשֶׂה דָּבָר זֶה אִם לֹא עַל פִּי לִמּוּד קָבוּעַ בְּמַעֲמַקֵּי הָרוּחַ, שֶׁיְּחוֹלֵל הֲמוֹן גָּדוֹל שֶׁל הַסְבָּרוֹת, שֶׁיַּעֲמִיד אֶת הַתֹּכֶן הָרוּחָנִי כֻּלּוֹ עַל מַעֲמָדוֹ הַמֵּאִיר, שֶׁעוֹד יוֹסִיף נְהָרָה עַל יְדֵי הַטּוֹב שֶׁיְּקֻבַּץ מֵהַרְחָבָה שֶׁל כָּל הַהַכָּרוֹת הַחֲדָשׁוֹת, אַחֲרֵי אֲשֶׁר יֻתְאָמוּ אֶל כָּל הַטּוֹב הָאָצוּר בְּכָל הַיָּשָׁן לְפִי צוּרָתוֹ הַטְּהוֹרָה</b> 
– רק על ידי העמקה שיטתית בחוכמת הרוח התורה והסברה ישרה ומפורטת – ההכרות החדשות לא רק שלא יקלקלו את הנחות היסוד של האדם אלא ישכללו אותן. השינוי השלישי נוגע לסדר יצירת העולם: <b>מַהֲלַךְ הַמַּחֲשָׁבָה שֶׁל הַהִתְפַּתְּחוּת, שֶׁנִּתְפַּרְסְמָה בְּכָל הַשְּׁדֵרוֹת, לְרַגְלֵי לִמּוּדֵי הַטֶּבַע הַחֲדָשִׁים, עָשְׂתָה מַהְפֵּכָה רַבָּה, בְּחוּג הַמַּחְשָׁבוֹת הָרְגִילוֹת</b> – צורת המחשבה שתורת האבולוציה הנחילה לציבור גרמה מהפך בחוגים הרחבים, אולם <b>לֹא אֵצֶל יְחִידֵי הַסְּגֻלָּה, בַּעֲלֵי הַדֵּעָה וְהַהֶגְיוֹן, שֶׁמֵּעוֹלָם הִסְתַּכְּלוּ בְּסִדְרֵי הִשְׁתַּלְשְׁלוּת דַּרְגָּאִים, אֲפִילוּ בַּהֲוָיָה הָרוּחָנִית הַמֻּסְקֶרֶת בִּסְקִירָה הַיּוֹתֵר נִסְתָּרָה</b> – תלמידי חכמים מאז ומעולם הבחינו שהמציאות – אפילו הרוחנית והמופשטת – משתלשלת בצורה הדרגתית, ובוודאי <b>שֶׁאֵין הַדָּבָר זָר אֶצְלָם לְהָבִין בְּמִדַּת הַהַשְׁוָאָה גַּם כֵּן בְּאֹפֶן זֶה בִּדְבַר הַהִתְפַּתְּחוּת הַחוֹמְרִית שֶׁל הָעוֹלָם הַמֻּוחָשִׁי, שֶׁרָאוּי הַדָּבָר שֶׁתְּהֵא הִתְגַּלּוּתוֹ מִתְאַמֶּתֶת לְהִשְׁתַּלְשְׁלוּת הָרוּחָנִית שֶׁל הַהֲוָיָה, שֶׁאֵינָהּ מְחַסֶּרֶת דַּרְגָּה אַחַת בְּדִלּוּג וְרֵיקָנוּת</b> – קל וחומר שזיהו שהמציאות הפיסית – המוחשית והמדידה – אף היא מתאימה למציאות הרוחנית שמתפתחת כאמור בצורה הדרגתית ואיטית; <b>אֲבָל הַהָמוֹן לֹא הִסְכִּין לְהָבִין אֶת הַהִתְפַּתְּחוּת בְּרַעְיוֹן שָׁלֵם וּמַקִּיף, וְלֹא יָכוֹל לִקְשֹׁר עַל פִּיו אֶת עוֹלָמוֹ הָרוּחָנִי</b> – אולם בקרב הציבור הרחב גרמה תיאוריית האבולוציה בצורתה השטחית מבוכה, היא נדמתה סותרת את כל הלך המחשבה המקובל; ומהי הסתירה שנתקל בה ההמון הרחב? <b>לֹא הַכְּבֵדוּת שֶׁיֵּשׁ בְּהַתְאָמָה שֶׁל פְּסוּקֵי תוֹרָה אוֹ מַאֲמָרִים מַסָּרְתִּיִּים אֲחֵרִים לְרַעְיוֹן הַהִתְפַּתְּחוּת מַכְבִּידָה הִיא הַעֲמָדַת הַמַּחֲשָׁבָה הַהֲמוֹנִית עַל מְכוֹנָה, מְלָאכָה זוֹ נוֹחָה הִיא מְאֹד</b> – הסתירה לא הייתה בקושי לכאורה להעמיד את פשט פסוקי התורה או מדרשי חז"ל שסותרים את תיאוריית האבולוציה בכך שמדברים על יצירת עולם בשישה ימים וכדומה; ליישב זאת היא מלאכה פשוטה מאד, <b>הַכֹּל יוֹדְעִים, שֶׁהַמָּשָׁל הַחִידָה וְהָרֶמֶז שׁוֹלְטִים בַּעֲנִינִים הַלָּלוּ, שֶׁהֵם כִּבְשׁוֹנוֹ שֶׁל עוֹלָם, בְּכָל מָקוֹם, וְגַם אֹזֶן הַהָמוֹן רְגִילָה לִהְיוֹת נִשְׁמַעַת לִגְזֵרָה קְצָרָה, שֶׁמִּקְרָא זֶה אוֹ מַאֲמָר זֶה, הוּא בִּכְלָל סִתְרֵי תוֹרָה, שֶׁהוּא נַעֲלֶה מִפְּשָׁטוֹ, וְדַעְתּוֹ מִתְיַשֶּׁבֶת, וְהִיא מִתְאַמֶּתֶת בָּזֶה אֶל סְקִירַת בַּעַל הַמַּחֲשָׁבָה, הַמְּשַׁעֵר אֶת סוֹד הַשִּׁירָה הָעֶלְיוֹנָה שֶׁיֵּשׁ בְּהַרְצָאַת חִידוֹת מִנִּי קֶדֶם</b> – גם להמון הרחב ברור שפסוקי בריאת העולם הם בכלל סתרי תורה ואין להבין אותם כפשוטם (ובכך הוא מתואם עם התפיסה של בעלי המחשבה העליונים שעוסקים בהבנת העומק שיש בפסוקי התורה הסתומים והקדומים); <b>אֲבָל אֵיךְ לְהַתְאִים אֶת כָּל הַקֶּשֶׁר הָרוּחָנִי, שֶׁל כָּל הַרְצָאַת מַחְשְׁבוֹתָיו שֶׁנִּתְאַגְּדוּ יַחַד עַל פִּי הַסֵּדֶר שֶׁל פִּתְאוֹמִיּוּת וּדְלִיגָה, שֶׁהִיא מַצֶּלֶת אֶת הַמַּחֲשָׁבָה מִלָּשׁוּט בְּמַה שֶׁהוּא רָחוֹק מֵחוּגָהּ</b> – המבוכה שנגרמה לציבור הרחב הייתה בכך שתיאוריית ההתפתחות נדמתה כסותרת את כל הלך החשיבה שהיה מקובל אז והוא שהמציאות מתפתחת באופן פתאומי, בדילוגים וניסים (כפי שנדמה מפשט פסוקי התורה בפרשת בראשית), הלך חשיבה זה גרם לאדם הקדום להתייחס לכל תופעת טבע ללא חקירה ודרישה מיוחדת אלא כי "כך א-לוהים רצה", וכעת, <b>בְּהִפָּגְשָׁן עַתָּה</b> של המחשבות הפרימיטיביות <b>עִם הַחֲטִיבָה הַחֲדָשָׁה שֶׁל הַהִתְפַּתְּחוּת, הַהוֹלֶכֶת וּמִתְפַּרְסֶמֶת וְכוֹבֶשֶׁת מָקוֹם בַּלְּבָבוֹת, לָזֶה צְרִיכָה הַזְרָחַת אוֹרָה מְרֻבָּה, שֶׁתְּהֵא הוֹלֶכֶת וְחוֹדֶרֶת בְּכָל הַשְּׁדֵרוֹת, עַד אֲשֶׁר תּוֹפִיעַ בְּסִדְרֶיהָ הַנּוֹחִים גַּם בְּחוּג הַיּוֹתֵר פָּשׁוּט וְהֲמוֹנִי</b> – אולם כעת, שתורת האבולוציה חינכה את ההמון להביט על הטבע כמתפתח באופן הדרגתי, צריך ללמד תורה עמוקה שתסביר גם לציבור היותר רחב כיצד חשיבה מעין זו אינה סותרת את האמונה בא-לוהים. <b>עַל כֵּן הַזְּמַן מַכְרִיחַ לְהַפָּצַת הַדֵּעָה, הַדֵּעָה הַיּוֹתֵר רוֹמְמָה, יוֹתֵר רְחָבָה וְאִידֵיאָלִית. אִי אֶפְשָׁר לַצּוּרָה הַגַּסָּה שֶׁל הָאֱמוּנָה, אַחֲרֵי אֲשֶׁר יָרְדָה יְרִידָה אַחַר יְרִידָה וְנִתְלַבְּשָׁה בִּלְבוּשֵׁי שַׂקִּים עָבִים מְאֹד, לְהַחְזִיק מַעֲמָד</b> – על מנת ליישב את ההכרות החדשות עם האמונה יש להעמיק בלימודי אמונה, כי אמונה רדודה, בעלת תפיסות רוחניות מוגשמות, לא תוכל להחזיק מעמד מול התרבות המודרנית. <b>וּמִי זֶה יַלְבִּישׁ אֶת הָאֱמוּנָה הַטְּהוֹרָה אֶת הַמַּחֲלָצוֹת הָרְאוּיוֹת לָהּ? מִי יָשִׂים עַל רֹאשָׁהּ אוֹתוֹ הַצָּנִיף הַטָּהוֹר הַהוֹלֵם לְפִי הוֹד מַלְכוּתָהּ? אִם לֹא גְּדוֹלֵי הַכִּשָּׁרוֹן, חַכְמֵי לֵב, קְדוֹשֵׁי רֶגֶשׁ וּטְהוֹרֵי נֶפֶשׁ, הַשְּׁתוּלִים בְּחַצְרוֹת דּ', תַּלְמִידֵי חֲכָמִים הַמְּסוּרִים לְהִגָּיוֹן הַתּוֹרָה וַעֲמָלָהּ</b> – על תלמידי חכמים להעמיק חקר, להחזיר עטרה ליושנה, ולברר את האמת הנצחית היושר והטהרה שיש בדברי הנביאים וחז"ל.

<b>הָרַעְיוֹן עַל דְּבַר הַהִתְפַּתְּחוּת שֶׁל הַהֲוָיָה, וְכָל הַמָּצוּי, הוּא מוֹרִיד אֶת רוּחַ הָאָדָם וּמַעֲלֵהוּ, סַם חַיִּים וְסַם מָוֶת בְּיַחַד שְׁקוּעִים בְּקִרְבּוֹ. כְּשֶׁהָאָדָם מִסְתַּכֵּל לְאָחוֹר וְרוֹאֶה אֶת הַשְּׁפָלוּת שֶׁבְּמַצְּבֵי הָעָבָר, וְהוּא כְּשֶׁהוּא עוֹמֵד בְּמַעֲמָדוֹ הַמּוּסָרִי, הַשִּׂכְלִי, וְהַפִּיזִיוֹלוֹגִי, מְאֻשָּׁר מוּל הֶעָבָר, דַּעְתּוֹ נַעֲשֵׂית זָחָה עָלָיו מִצַּד אֶחָד, וְגִדְרֵי הַמּוּסָר מִתְרוֹפְפִים אֶצְלוֹ. כַּמָּה מוּסָר שֶׁיִּמְצָא בְּקִרְבּוֹ, יֹאמַר, בְּעֵת אֲשֶׁר תִּתְקְפֵהוּ רוּחַ רָעָה שֶׁל אֵיזֶה תַּאֲוָה, שֶׁהוּא דַּי וְהוֹתֵר וְרַב מְאֹד מֵהַנִּדְרָשׁ לְיֵצוּר שֶׁכָּמוֹתוֹ, שֶׁיְּסוֹדוֹ הוּא בְּהֵמוֹת וּפְרָאוּת גַּסָּה. לְעֻמַּת זֶה הַהַשְׁקָפָה שֶׁל הַהִתְפַּתְּחוּת בְּיַחַס לֶעָתִיד הִיא מְרוֹמֶמֶת וּמַעֲלָה אֶת הָאָדָם לְגֹבַהּ מוּסָרִי כָּזֶה מַמָּשׁ, שֶׁרָאוּי לִהְיוֹת מְצֻטָּיֵר בְּלִבְּבוֹ עַל פִּי אוֹתָהּ הַהַסְבָּרָה הַמִּתְבָּאֶרֶת לְפָנָיו מֵהַיְדִיעָה עַל דְּבַר גְּדֻלָּתוֹ שֶׁל הָאָדָם בְּרֵאשִׁית הֲוִיָּתוֹ, עַל דְּבַר מוֹשַׁב אֱלֹהִים אֲשֶׁר יָשַׁב טֶרֶם אֲשֶׁר נִטְרַד מִגַּן עֵדֶן מִקֶּדֶם. כָּל מַה שֶׁמִּתְעַלֶּה הָאָדָם בְּדֵעָה וְהַשְׂכֵּל, בְּתַלְמוּד תּוֹרָה וּתְכוּנוֹת טוֹבוֹת, מְעוֹף שִׂכְלוֹ וְצִיּוּרוֹ הַמּוּסָרִי, הוֹלֵךְ הוּא קָדְמָה אֶל הֶעָתִיד, וּמִמֵּילָא הוֹלֵךְ הוּא רַעְיוֹן הַהִתְפַּתְּחוּת וּפוֹעֵל עָלָיו לְיַשֵּׁר אֶת דְּרָכָיו וּלְעוֹדֵד אֶת חוּשָׁיו הַמּוּסָרִיִּים, עַד אֲשֶׁר יִכָּנֵס לְהֵיכְלֵי הַקְּדֻשָּׁה וְהַטָּהֳרָה בִּגְבוּרָה עֶלְיוֹנָה מְלֵאָה עֹז דּ'. וְהַהַשְׁקָפָה שֶׁל הֶעָבָר תְּאַזְּרֵהוּ אֹמֶץ שֶׁל יִרְאָה, כִּי יָשִׂים אֶל לִבּוֹ אֶת הַשְּׁפָלוּת הַנּוֹרָאָה שֶׁל הֶעָבָר, וְיָחוּשׁ שֶׁבְּשַׁחֲתוֹ אֶת דְּרָכָיו יוּכַל לִפֹּל בְּאוֹתָהּ הַשְּׁפָלוּת הַחֲשֵׁכָה, תַּחַת אֲשֶׁר עַל יְדֵי תִּקּוּן דְּרָכָיו וּמַעֲשָׂיו, הַפְּרָטִיִּים וְהַחֶבְרָתִיִּים, הִנֵּה אוֹרָה גְדוֹלָה, הַהוֹלֶכֶת וּמְאִירָה, בְּהִתְעַלּוּת שֶׁל אֵין סוֹף, נְכוֹנָה לְפָנָיו.</b> ההויה – המציאות; <b>סַם</b> – תרופת; <b>וְהַפִּיזִיוֹלוֹגִי</b> – והגופני; <b>זָחָה</b> – שחצנית; <b>מִתְרוֹפְפִים</b> – נחלשים; <b>הֲוִיָּתוֹ</b> – יצירתו; <b>נִטְרַד</b> – גורש; <b>מִקֶּדֶם</b> – בימים עברו; <b>מְעוֹף</b> – חשיבה רחבה; <b>קָדְמָה</b> – קדימה; <b>תְּאַזְּרֵהוּ</b> – תחמשהו.
<b>הָרַעְיוֹן עַל דְּבַר הַהִתְפַּתְּחוּת שֶׁל הַהֲוָיָה, וְכָל הַמָּצוּי, הוּא מוֹרִיד אֶת רוּחַ הָאָדָם וּמַעֲלֵהוּ, סַם חַיִּים וְסַם מָוֶת בְּיַחַד שְׁקוּעִים בְּקִרְבּוֹ</b> – למסקנה המחקרית של "תורת ההתפתחות" (אבולוציה) ישנן שתי השלכות אפשריות: האחת עשויה לרומם את מצבו המוסרי של האדם ("סם חיים"), והשנייה עלולה להשפילו ("סם המוות"). <b>כְּשֶׁהָאָדָם מִסְתַּכֵּל לְאָחוֹר וְרוֹאֶה אֶת הַשְּׁפָלוּת שֶׁבְּמַצְּבֵי הָעָבָר, וְהוּא כְּשֶׁהוּא עוֹמֵד בְּמַעֲמָדוֹ הַמּוּסָרִי, הַשִּׂכְלִי, וְהַפִּיזִיוֹלוֹגִי, מְאֻשָּׁר מוּל הֶעָבָר, דַּעְתּוֹ נַעֲשֵׂית זָחָה עָלָיו מִצַּד אֶחָד, וְגִדְרֵי הַמּוּסָר מִתְרוֹפְפִים אֶצְלוֹ</b> – הירידה המוסרית שעלולה לנבוע מתורת ההתפתחות, היא שהאדם יזלזל בדורות הקודמים (כי הרי לפי תורת ההתפתחות העולם הולך ומתקדם מבחינה מוסרית, שכלית וגופנית ואם כן מסורות העבר הן נחותות מבחינתו), וגדרי המוסר שעברו מדור לדור יתחילו להתרופף אצלו. יתרה מזאת, הנפילה יכולה לבוא גם מכיוון נוסף: אדם שלמד את תורת האבולוציה, <b>כַּמָּה מוּסָר שֶׁיִּמְצָא בְּקִרְבּוֹ, יֹאמַר, בְּעֵת אֲשֶׁר תִּתְקְפֵהוּ רוּחַ רָעָה שֶׁל אֵיזֶה תַּאֲוָה, שֶׁהוּא דַּי וְהוֹתֵר וְרַב מְאֹד מֵהַנִּדְרָשׁ לְיֵצוּר שֶׁכָּמוֹתוֹ, שֶׁיְּסוֹדוֹ הוּא בְּהֵמוֹת וּפְרָאוּת גַּסָּה</b>
– בזמנים של התגברות יצרית, יתיר לעצמו להיכנע לחולשותיו הבהמיות בטענה שטבעו היסודי של האדם הוא בהמיות הגסה (קוף וכו'), ואין לשאוף להתעלות מוסרית מעבר לכך. <b>לְעֻמַּת זֶה</b> ניתן לקחת את "תאוריית ההתפתחות" לכיוון מחשבה שונה לגמרי: <b>הַהַשְּׁקָפָה שֶׁל הַהִתְפַּתְּחוּת בְּיַחַס לֶעָתִיד הִיא מְרוֹמֶמֶת וּמַעֲלָה אֶת הָאָדָם לְגֹבַהּ מוּסָרִי כָּזֶה מַמָּשׁ, שֶׁרָאוּי לִהְיוֹת מִצְטַיֵּר בְּלִבָּבוֹ עַל פִּי אוֹתָהּ הַהַסְבָּרָה הַמִּתְבָּאֶרֶת לְפָנָיו מֵהַיְּדִיעָה עַל דְּבַר גְּדֻלָּתוֹ שֶׁל הָאָדָם בְּרֵאשִׁית הוּיָּתוֹ, עַל דְּבַר מוֹשַׁב אֱלֹהִים אֲשֶׁר יָשַׁב טֶרֶם אֲשֶׁר נִטְרַד מִגַּן עֵדֶן מִקֶּדֶם</b> – במידה ואדם התחיל ממקום כל כך נמוך והגיע למצב שהוא נמצא כיום – סימן שבתוך הנפש האנושית קיימת תכונה א-לוהית שמקדמת אותו לקראת עתיד מוסרי מזהיר (נוכל להפנים זאת באמצעות הסבר התורה על פרשת בראשית שבה מתוארת גדולתו של האדם הראשון לפני שגורש מגן עדן, ולמעלה זו עוד נשוב). <b>כָּל מַה שֶּׁמִּתְעַלֶּה הָאָדָם בְּדֵעָה וְהַשֵּׂכֶל, בְּתַלְמוּד תּוֹרָה וְתִכּוּנוֹת טוֹבוֹת, מְעוֹף שִׂכְלוֹ וְצִיּוּרוֹ הַמּוּסָרִי, הוֹלֵךְ הוּא קָדְמָה אֶל הֶעָתִיד, וּמִמֵּילָא הוֹלֵךְ הוּא רַעְיוֹן הַהִתְפַּתְּחוּת וּפוֹעֵל עָלָיו לְיַשֵּׁר אֶת דְּרָכָיו וּלְעוֹדֵד אֶת חוּשָׁיו הַמּוּסָרִיִּים, עַד אֲשֶׁר יִכָּנֵס לְהֵיכְלֵי הַקְּדֻשָּׁה וְהַטָּהֳרָה בִּגְבוּרָה עֶלְיוֹנָה מְלֵאָה עֹז ד'</b> – בהסתכלות זו, ככל שהאדם מתקדם יותר בחכמה, לימוד תורה, רחבות אופקים והתעלות מוסרית כך הרעיון של תיאוריית ההתפתחות עוזר לו בתנועה אל העתיד הטוב, אל הקדושה והטהרה השלמה. <b>וְהַהַשְּׁקָפָה שֶׁל הֶעָבָר תְּאַזְּרֵהוּ אֹמֶץ שֶׁל יִרְאָה, כִּי יָשִׂים אֶל לִבּוֹ אֶת הַשִּׁפְלוּת הַנּוֹרָאָה שֶׁל הֶעָבָר, וְיָחוּשׁ שֶׁבְּשַׁחֲתוֹ אֶת דְּרָכָיו יוּכַל לִפֹּל בְּאוֹתָהּ הַשִּׁפְלוּת הַחֲשֵׁכָה, תַּחַת אֲשֶׁר עַל יְדֵי תִּקּוּן דְּרָכָיו וּמַעֲשָׂיו, הַפְּרָטִיִּים וְהַחֶבְרָתִיִּים, הִנֵּה אוֹרָה גְדוֹלָה, הַהוֹלֶכֶת וּמְאִירָה, בְּהִתְעַלּוּת שֶׁל אֵין סוֹף, נְכוֹנָה לְפָנָיו</b> – ומתוך מבט זה, ההסתכלות על העבר הבהמי של האנושית אינה מנמיכה אותו, אלא אדרבה, רק מעוררת אותו מבחינה פרטית וציבורית להיזהר שלא ליפול בכישלונות העבר. 


<b>יֵשׁ בָּעוֹלָם תֹּכֶן טוֹב הַהוֹלֵךְ וּמִתְעַלֶּה, וְזֶה הַתֹּכֶן מִתְגַּלֶּה הוּא בִּרְצוֹנוֹ וּבְטִבְעוֹ שֶׁל הָאָדָם גַּם כֵּן.</b> בעבר היה הטבע והרצון האנושי יותר פראי ממה שהוא כעת, ולימים הבאים יהיה יותר נח וטוב מההוה. בעבר היתה מהות התורה והמוסר פונה ביותר לביטול כח הרצון הטבעי, מפני שהרע היה מרובה בו, ולעתיד הולך הדבר ומקבל צורה חדשה, עד שהדרישה של החופש הרצוני תובעת תביעות מוסריות שיניחו את הרחבתה המבוקשת, שאז תראה כמה טובה צפונה בה. אבל בתוך הרצון העכשוי כמה סיגים עדיין יש בו, ומתוך הזכות של הניצוצות הטובים של הרצון שהתעלה חפצים גם אלה הסיגים לזכות בחופש, וחופשם יחריב את העולם ויזהם אותו. לזאת המלחמה עצומה היא, וכל מחנה מגינה בצדק, ולוחמת בצדק, <b>הַחָפְשִׁים</b> לוחמים בעד ניצוצי הטוב של הרצון שלא יסבלועבדות לאין צורך, שהוא אך למחסור, <b>וְהַמְּשֻׁעְבָּדִים,</b> מכירי העבר ויודעיו בהדר טובו, מגינים על השעבוד, שלא יהרסו חלקי הרצון המזוהמים את הבנין <b>הָאֲצִילִי</b> של העולם. וגדולי הנפש צריכים לתווך את השלום בין הלוחמים, בהראותם לכל אחד מהם, מה הוא הגבול השייך לו באמת. ההתפתחות של רוח האדם <b>מַכְשֶׁרֶת</b> את שכלו העצמי ואת חפצו הפנימי להיות שואף אל הטוב הגמור שהוא הטוב האלהי, שהוא היסוד של <b>הַמַּגָּמָה</b> לכל התגלות אלהות, והשפעת התורה והנבואה בעולם. בימים הראשונים היה השכל הכללי של האנושיות פחות מפותח, וחפצו היה גם כן יותר ברברי. אז היה החזון האלהי כולו נועד לדחות את השכל <b>הַסּוֹרֵר,</b> המשועבד רק <b>לַחֲפָצִים הַבְּהֵמִיִּים</b> בכללות החברה האנושית, ולדחוק תמיד את החפץ הטבעי, שהיתה התעוררותו יותר מכוונת לקראת הכיעור והחטא. <b>הִתְבַּסְּמוּת</b> העולם על ידי כל המשך הדורות, על ידי ביסום היותר עליון של גילויי השכינה בישראל, ועל ידי נסיונות הזמנים, <b>הִתְגַּדְּלוּת הַיַּחַס הַחֶבְרָתִי,</b> ותרחבות המדעים, <b>זִקְּקָה</b> הרבה את רוח האדם, עד שאף על פי שלא נגמרה עדיין טהרתו, מכל מקום חלק גדול מהגיונותיו ושאיפת רצונו הטבעי הנם מכוונים מצד עצמם אל הטוב האלהי. ונגד אותו החלק שכבר נזדכך מוכרחת היא הליבירליות להתפשט, לתפוס מקום. וכשבאה המסורת והדת אפילו בצורתה היותר טהורה לכבוש תחת ידה את זה החלק המזוקק לא תצליח. אבל צריכה היא לסייע את רוח האדם בנקודת טהרתו, ללכת <b>בִּמְסִלָּתוֹ</b> שכבר כבש, ולכוין את מטרתה נגד אותם חלקי הרוח, של הדעת והרצון האנושי, שעדיין לא נתבסמו, והם עומדים עוד במצבם הפראי כימי קדם. ולפי התנועה <b>הַתְּסִיסִית</b> של החלקים המבוסמים, עוד הסכנה בהם יותר גדולה, כשהחלקים הבלתי מבוסמים, השרידים הרבים של הברבריות, הולכים במצבם הטבעי הפרוע, והצד המתוקן שברוח האדם <b>סוֹכֵךְ</b> עליהם <b>בְּאֶבְרַת</b> דמיונו, <b>לְהַעֲטִיף מַעֲטֶה</b> של ברק נוצץ על כל תועבה ושקר. זאת היא עבודת הקודש של עובדי ד', עד קץ הימים, עד אשר רוח הטומאה כליל יחלוף, וזיו האדם והעולם יגלה בתפארת עזו, במלכות שדי.החופש הרצוני – רצון החופש;<b>צְפוּנָה</b> – טמונה; <b>הָעַכְשָׁוִי</b> – הנוכחי; <b>סִיגִים</b> – צדדי פסולת; <b>חֲפֵצִים</b> – מעוניינים; <b>מְגִינָה</b> – מגן; <b>הַחָפְשִׁים</b> – הליברלים; <b>וְהַמְּשֻׁעְבָּדִים</b> – השמרנים (שמוכנים 'להשתעבד' למסורת); <b>הָאֲצִילִי</b> – הרוחני; <b>מַכְשֶׁרֶת</b> – מכינה; <b>הַמַּגָּמָה</b> – המטרה; <b>הַסּוֹרֵר</b> – המתפרע; <b>לַחֲפָצִים הַבְּהֵמִיִּים</b> – לרצונות הגסים; <b>הִתְבַּסְּמוּת</b> – התעדנות; <b>הִתְגַּדְּלוּת הַיַּחַס הַחֶבְרָתִי</b> – הקשרים הלברתיים; <b>זִקְּקָה</b> – ניקתה; <b>בִּמְסִלָּתוֹ</b> – במסלולו; <b>הַתְּסִיסִית</b> – התוססת, הדינאמית; <b>סוֹכֵךְ</b> – מחפה; <b>בְּאֶבְרַת</b> – בכנפי; <b>לְהַעֲטִיף מַעֲטֶה</b> 
– לעטוף בכיסוי;<b> עָזּוֹ </b>– כוחו.
<b>יֵשׁ בָּעוֹלָם תֹּכֶן טוֹב הַהוֹלֵךְ וּמִתְעַלֶּה, וְזֶה הַתֹּכֶן מִתְגַּלֶּה הוּא בִּרְצוֹנוֹ וּבְטִבְעוֹ שֶׁל הָאָדָם גַּם כֵּן –</b> בעולם שתול רצון טוב שהולך ומתגבר. אחד הדוגמאות הבולטות להתגברות הרצון הטוב בעולם זוהי התקדמותה המוסרית של האנושות.<b> בֶּעָבָר הָיָה הַטֶּבַע וְהָרָצוֹן הָאֱנוֹשִׁי יוֹתֵר פְּרָאִי מִמַּה שֶׁהוּא כָּעֵת, וְלַיָּמִים הַבָּאִים יִהְיֶה יוֹתֵר נָח וְטוֹב מֵהַהֹוֶה </b>– בעבר, הטבע האנושי היה מושחת הרבה יותר, אך האדם התקדם, ולעתיד מצבו ישתפר אף יותר.<b> בֶּעָבָר הָיְתָה מַהוּת הַתּוֹרָה וְהַמּוּסָר פּוֹנָה בְּיוֹתֵר לְבִטּוּל כֹּחַ הָרָצוֹן הַטִּבְעִי, מִפְּנֵי שֶׁהָרַע הָיָה מְרֻבֶּה בּוֹ </b>– בימים הקדומים, טבע האדם היה פראי הרבה יותר מבימינו, ולכן ההדרכה התורנית שמה דגש על דיכוי כוח החיים הטבעי,<b> וְלֶעָתִיד הוֹלֵךְ הַדָּבָר וּמְקַבֵּל צוּרָה חֲדָשָׁה, עַד שֶׁהַדְּרִישָׁה שֶׁל הַחֹפֶשׁ הָרְצוֹנִי תּוֹבַעַת תְּבִיעוֹת מוּסָרִיּוֹת שֶׁיַּנִּיחוּ אֶת הַרְחָבָתָהּ הַמְּבֻקֶּשֶׁת, שֶׁאָז תִּרְאֶה כַּמָּה טוֹבָה צְפוּנָה בָּהּ </b>– אולם ככל שההיסטוריה מתקדמת הטבע האנושי נהיה מתוקן יותר, ולכן מתעוררת דרישה לתורה מוסרית שלא תבטל ותילחם ברצון הטבעי אלא תאפשר התרחבות שלו.<b> אֲבָל בְּתוֹךְ הָרָצוֹן הָעַכְשָׁוִי כַּמָּה סִיגִים עֲדַיִן יֵשׁ בּוֹ, וּמִתּוֹךְ הַזְּכוּת שֶׁל הַנִּיצוֹצוֹת הַטּוֹבִים שֶׁל הָרָצוֹן שֶׁהִתְעַלֶּה חֲפֵצִים גַּם אֵלֶּה הַסִּיגִים לִזְכּוֹת בְּחֹפֶשׁ, וְחָפְשָׁם יַחְרִיב אֶת הָעוֹלָם וִיזַהֵם אוֹתוֹ </b>– יחד עם זאת, קיימת בעיה: למרות שהנפש הנוכחית של האנושות מתוקנת יותר מבעבר עדיין משוטטים בה יצרים אפלים, וכאשר התרבות תובעת הדרכה מוסרית 'משוחררת', אותם יצרים מנצלים זאת והורסים את העולם;<b> לָזֹאת הַמִּלְחָמָה עֲצוּמָה הִיא, וְכָל מַחֲנֶה מְגִינָה בְּצֶדֶק, וְלוֹחֶמֶת בְּצֶדֶק, הַחָפְשִׁים לוֹחֲמִים בְּעַד נִיצוֹצֵי הַטּוֹב שֶׁל הָרָצוֹן שֶׁלֹּא יִסְבְּלוּ עַבְדוּת לְאֵין צֹרֶךְ, שֶׁהוּא אַךְ לְמַחְסוֹר, וְהַמְּשֻׁעְבָּדִים, מַכִּירֵי הֶעָבָר וְיֹדְעָיו בְּהֶדֶר טוּבוֹ, מְגִינִים עַל הַשִּׁעְבּוּד, שֶׁלֹּא יַהַרְסוּ חֶלְקֵי הָרָצוֹן הַמְזֹהָמִים אֶת הַבִּנְיָן הָאֲצִילִי שֶׁל הָעוֹלָם </b>– בעקבות כך אנו מוצאים שתי קבוצות מרכזיות בישראל ובאנושות בכלל: מצד אחד קיימים אלו שדוגלים בחופש מוחלט, לתת דרור לטבע האדם לעשות כרצונו, ללא כבלים מוסריים מוחלטים ובלבד שלא יזיק לחברו. יש צד אמת בדבריהם, באדם ישנם נקודות וצדדים טובים שאסור לדכאם. מצד שני טוענים בצדק אלו שמשמרים את המוסר השמרני שהיה בעבר – שעל האדם לא לסמוך על עצמו אלא לכבול עצמו בצייתנות מוסרית שתכוון אותו, אפילו בניגוד לרצונו הטבעי, לאורח חיים מוסרי וערכי. טעמם של האחרונים הוא שאם ניתן לאדם חופש מלא לעשות כרצונו – הוא עלול ליפול לתהום מוסרי.<b> וּגְדֹלֵי הַנֶּפֶשׁ צְרִיכִים לְתַוֵּךְ אֶת הַשָּׁלוֹם בֵּין הַלּוֹחֲמִים, בְּהַרְאוֹתָם לְכָל אֶחָד מֵהֶם, מַה הוּא הַגְּבוּל הַשַּׁיָּךְ לוֹ בֶּאֱמֶת </b>– גדולי עולם שמכירים את שני צדדי המטבע צריכים למצוא את הגבול המדויק בין ליברליות מצד אחד ושמרנות מצד שני.<b> הַהִתְפַּתְּחוּת שֶׁל רוּחַ הָאָדָם מְכַשֶּׁרֶת אֶת שִׂכְלוֹ הָעַצְמִי וְאֶת חֶפְצוֹ הַפְּנִימִי לִהְיוֹת שׁוֹאֵף אֶל הַטּוֹב הַגָּמוּר שֶׁהוּא הַטּוֹב הָאֱלֹהִי, שֶׁהוּא הַיְּסוֹד שֶׁל הַמַּגָּמָה לְכָל הִתְגַּלּוּת אֱלֹהוּת, וְהַשְׁפָּעַת הַתּוֹרָה וְהַנְּבוּאָה בָּעוֹלָם </b>– התרבות האנושית התקדמה במהלך ההיסטוריה, הן מהצד השכלי והן מהצד הרצוני, והיא כעת שואפת יותר אל הטוב הא-לוהי, ובכך מכינה כלי להשפעת הנבואה והתורה בעולם.<b> בַּיָּמִים הָרִאשׁוֹנִים הָיָה הַשֵּׂכֶל הַכְּלָלִי שֶׁל הָאֱנוֹשִׁיּוּת פָּחוֹת מְפֻתָּח, וְחֶפְצוֹ הָיָה גַּם כֵּן יוֹתֵר בַּרְבָּרִי. אָז הָיָה הֶחָזוֹן הָאֱלֹהִי כֻּלּוֹ נוֹעַד לִדְחוֹת אֶת הַשֵּׂכֶל הַסּוֹרֵר, הַמְּשֻׁעְבָּד רַק לְהַחְפָצִים הַבַּהֲמִיִּים בִּכְלָלוּת הַחֶבְרָה הָאֱנוֹשִׁית, וְלִדְחֹק תָּמִיד אֶת הַחֵפֶץ הַטִּבְעִי, שֶׁהָיְתָה הִתְעוֹרְרוּתוֹ יוֹתֵר מְכֻוֶּנֶת לִקְרַאת הַכִּעוּר וְהַחֵטְא </b>– כל עוד התרבות האנושית היתה מסובכת באלילות פרועה, בנתינת דרור לשחיתות והפקרות מוסרית, לא היה מקום לתיקון עמוק בנפש האדם. לכן בתורה יש התמקדות רחבה במאבק הנחוש מול החשקים הטבעיים של האדם שהיו מקולקלים ברובם;<b> הִתְבַּסְּמוּת הָעוֹלָם עַל יְדֵי כָּל הֶמְשֵׁךְ הַדּוֹרוֹת, עַל יְדֵי בִּסּוּם הַיּוֹתֵר עֶלְיוֹן שֶׁל גִּלּוּיֵי הַשְּׁכִינָה בְּיִשְׂרָאֵל, וְעַל יְדֵי נִסְיוֹנוֹת הַזְּמַנִּים, הִתְגַּדְּלוּת הַיַּחַשׂ הַחֶבְרָתִי, וְהִתְרַחֲבוּת הַמַּדָּעִים </b>– השפעות משולבות שינו את פני האנושות: הנבואה הישראלית, ניסוי וטעיה במהלך הדורות, פיתוח מערכות היחסים החברתיות והיכולת המדעית; התבסמות זו <b>זִקְּקָה הַרְבֵּה אֶת רוּחַ הָאָדָם, עַד שֶׁאַף עַל פִּי שֶׁלֹּא נִגְמְרָה עֲדַיִן טָהֳרָתוֹ, מִכָּל מָקוֹם חֵלֶק גָּדוֹל מֵהֶגְיוֹנוֹתָיו וּשְׁאִיפַת רְצוֹנוֹ הַטִּבְעִי הֵנָּם מְכֻוָּנִים מִצַּד עַצְמָם אֶל הַטּוֹב הָאֱלֹהִי </b>– האנושות עוד לא הגיע אל השלמות, אולם בחלק גדול מהתרבות ומהרצונות אנו מוצאים שאיפה לטוב.<b> וְנֶגֶד אוֹתוֹ הַחֵלֶק שֶׁכְּבָר נִזְדַּכֵּךְ מֻכְרַחַת הִיא הַלִּיבֵּרָלִיּוּת לְהִתְפַּשֵּׁט, לִתְפֹּס מָקוֹם וּכְשֶׁבָּאָה הַמָּסֹרֶת וְהַדָּת אֲפִילוּ בְּצוּרָתָהּ הַיּוֹתֵר טְהוֹרָה לִכְבֹּשׁ תַּחַת יָדָהּ אֶת זֶה הַחֵלֶק הַמְזֻקָּק לֹא תַּצְלִיחַ </b>– כנגד החלק הטוב שמצוי בטבע האנושי מורגשת בלב האדם השאיפה לחופש ("ליברליות") שלא ניתן לדכא אותה, גם בידי המסורת והדת היהודית;<b> אֲבָל צְרִיכָה הִיא לְסַיֵּעַ אֶת רוּחַ הָאָדָם בְּנֻקְּדַת טָהֳרָתוֹ, לָלֶכֶת בִּמְסִלָּתוֹ שֶׁכְּבָר כָּבַשׁ, וּלְכַוֵּן אֶת מַטַּרְתָּהּ נֶגֶד אוֹתָם חֶלְקֵי הָרוּחַ, שֶׁל הַדַּעַת וְהָרָצוֹן הָאֱנוֹשִׁי, שֶׁעֲדַיִן לֹא נִתְבַּסְּמוּ, וְהֵם עוֹמְדִים עוֹד בְּמַצָּבָם הַפְּרָאִי כִּימֵי קֶדֶם </b>– מה אם כן תפקיד המסורת והדת בימינו? להעניק הדרכה לנפש האדם כיצד לכוון את הרצון הטוב בצורה יותר מדויקת, באופן שהצדדים הפראיים, שעדיין לא תוקנו, לא יסיטו אותו ממטרתו הטובה.<b> וְלִפִי הַתְּנוּעָה הַתְּסִיסִית שֶׁל הַחֲלָקִים הַמְּבֻסָּמִים, עוֹד הַסַּכָּנָה בָּהֶם יוֹתֵר גְּדוֹלָה, כְּשֶׁהַחֲלָקִים הַבִּלְתִּי מְבֻסָּמִים, הַשְּׂרִידִים הָרַבִּים שֶׁל הַבַּרְבָּרִיּוּת, הוֹלְכִים בְּמַצָּבָם הַטִּבְעִי הַפָּרוּעַ, וְהַצַּד הַמְּתֻקָּן שֶׁבְּרוּחַ הָאָדָם סוֹכֵךְ עֲלֵיהֶם בְּאֶבְרַת דִּמְיוֹנוֹ, לְהַעֲטִיף מַעֲטֶה שֶׁל בָּרָק נוֹצֵץ עַל כָּל תּוֹעֵבָה וְשֶׁקֶר </b>– במובן מסוים ההתמודדות עם החסרונות והפגמים שבתרבות האנושית מאתגרים יותר מבעבר. בימים עברו, כשהעולם היה ספוג באלילות ושחיתות מוסרית היה ברור מה הוא הרע ומה הוא הטוב. כיום הטוב והרע משמשים יחד. מצד אחד אנו מוצאים תרבויות תוססות ומתוקנות במובן מסוים, אולם מצד שני יש בהן צדדי שקר ומופרעות שהאדם המתוקן והמתוחכם בחלקו מדמיין שהם טובים.<b> זֹאת הִיא עֲבוֹדַת הַקֹּדֶשׁ שֶׁל עוֹבְדֵי ד', עַד קֵץ הַיָּמִים, עַד אֲשֶׁר רוּחַ הַטֻּמְאָה כָּלִיל יַחֲלֹף, וְזִיו הָאָדָם וְהָעוֹלָם יִגְלֶה בְּתִפְאֶרֶת עֻזּוֹ, בְּמַלְכוּת שַׁדַּי </b>– תפקידם של תלמידי חכמים גדולים לברר בדייקנות מה טוב ומה רע בתרבות האנושית. רק כשהאנושות תגיע לתיקונה השלם יסתיים בירור מהותי זה.

 
<b>שָׂמֵחַ הָיָה הָרַמְבַּ"ם, כְּשֶׁצּוּרַת הַהַשְׁגָּחָה קִבְּלָה אֶצְלוֹ צִבְיוֹן שֶׁל הַדְּרָגָה שִׂכְלִית. וְרָאוּי הַדָּבָר לִשְׂמֹחַ עַל זֶה, מִפְּנֵי שֶׁכָּל זְמַן שֶׁהָאֱמוּנָה הַזֹּאת, שֶׁהִיא מְבַסֶּסֶת אֶת חַיֵּי הָעוֹלָם, הִיא מֻנַּחַת בְּלֹא תֹּאַר שִׂכְלִי, אֵינֶנָּה מִתְעָרֶבֶת עִם כָּל גַּלֵּי הַחַיִּים שֶׁל הַנֶּפֶשׁ הַחֲכָמָה, הַשּׁוֹאֶפֶת לְהַשְׂכִּיל. אֲבָל אַחַר שֶׁקִּבְּלָה לְתוֹכָהּ צוּרָתָהּ הַשִּׂכְלִית, הֲרֵי הִיא מִשְׁתָּרֶשֶׁת בְּמַעֲמַקֵּי הַנְּשָׁמָה בְּכָל חֲדָרֶיהָ וּמַעֲמַקֶּיהָ, וְהָאָדָם מוֹצֵא אֶת עַצְמוֹ מְאֻשָּׁר, כְּשֶׁצּוּרָתוֹ הָרוּחָנִית מִתְאַחֶדֶת לַחֲטִיבָה אֶחָת.צִבְיוֹן </b>– סגנון, איפיון;<b> גַּלֵּי </b>– תנודות;<b> לַחֲטִיבָה </b>– ליחידה.
<b>שָׂמֵחַ הָיָה הָרַמְבַּ"ם, כְּשֶׁצּוּרַת הַהַשְׁגָּחָה קִבְּלָה אֶצְלוֹ צִבְיוֹן שֶׁל הַדְּרָגָה שִׂכְלִית –</b> מעיקרי האמונה היהודית הוא עיקרון "ההשגחה": אלהים משגיח על עולמו שברא ומנהלו. כיצד ניתן ליישב בשכל את מציאות ההשגחה עם המבט השטחי שהעולם מתנהל באקראיות? מבאר הרמב"ם בספרו "מורה נבוכים" שלאלהים יש תוכנית כללית ולכן לפי גובה השייכות של הברואים עם תוכנית זו כך גם יש התערבות אלוהית בהתרחשות המעשית. נמצא שיש הפרש והדרגה ב"השגחה". אלהים משגיח על כל העולם אך ההתערבות גוברת ככל שהאדם מקושר יותר לה'.<b> וְרָאוּי הַדָּבָר לִשְׂמֹחַ עַל זֶה, מִפְּנֵי שֶׁכָּל זְמַן שֶׁהָאֱמוּנָה הַזֹּאת, שֶׁהִיא מְבַסֶּסֶת אֶת חַיֵּי הָעוֹלָם, הִיא מֻנַּחַת בְּלֹא תֹּאַר שִׂכְלִי, אֵינֶנָּה מִתְעָרֶבֶת עִם כָּל גַּלֵּי הַחַיִּים שֶׁל הַנֶּפֶשׁ הַחֲכָמָה, הַשּׁוֹאֶפֶת לְהַשְׂכִּיל. אֲבָל אַחַר שֶׁקִּבְּלָה לְתוֹכָהּ צוּרָתָהּ הַשִּׂכְלִית, הֲרֵי הִיא מִשְׁתָּרֶשֶׁת בְּמַעֲמַקֵּי הַנְּשָׁמָה בְּכָל חֲדָרֶיהָ וּמַעֲמַקֶּיהָ, וְהָאָדָם מוֹצֵא אֶת עַצְמוֹ מְאֻשָּׁר, כְּשֶׁצּוּרָתוֹ הָרוּחָנִית מִתְאַחֶדֶת לַחֲטִיבָה אֶחָת –</b> סוגית ה"השגחה" היא רק דוגמא אחת לסתירה המדומה שבין השכל והמסורת של אמונת ישראל. שתי נטיות אלה קיימים באדם במקביל ועל האדם לבקש השלמה ואחדות ביניהם. הרמב"ם בגדולתו השכלית ובדבקותו במסורת ובאמונה היה מהחלוצים ליישב ביניהם וכל פתרון שכזה בנה קומה נוספת בהשלמת האדם, שמחתו ואושרו.


 <b>"בְּכָל מָקוֹם שֶׁפָּקְרוּ הַמִּינִים תְּשׁוּבָתָם בְּצִדָּם" (סנהדרין לח, א). כשם שהדבר מתקיים במובן התיבות והאותיות של תורה, כך הוא מתקיים בעצמיותן של הנטיות הנפשיות והשכליות. כל אותן ההרצאות והדרכים המביאים לדרכי מינות הם בעצמם ביסודם מביאים, כשמחפשים את מקורם, לעומק אמונה יותר עליונה ויותר מאירה ומחיה, מאותה ההבנה הפשוטה שהאירה לפני התגלות הפרץ. ההתפתחות היצירתית, שנוטים אליה כל ההולכים אחרי מוסרי השכל המופע מהחושים, גורמת בראשיתה לקצץ את ההמשך של אור האמונה, המלא כח ד'. ובאמת אין ערך לכל התוכן במקום שאין שום חסרון ביסוד ההמצאה העולמית, כי "די באלהותי לכל בריה" (רש"י בראשית יז, א), וכח ד' הבלתי סופי מספיק הוא על הכל, מכל מקום מאחר שצביון כזה מתגלה בשכל, אף על פי שראשית שביליו נעו, ומרחיק בשטחיותו את האור האלהי מן הרעיון, בעומקו הרי הוא המקור היותר נשגב ליסוד ההשגחה. כי דוקא ההתפתחות ההולכת בקישור כל כך נמרץ, ממטה למעלה, מיצור שפל לעליון, ואינה סרה ממסלתה, היא המורה אותנו על ההבטה מרחוק, עד אין תכלית, ועל תכלית נועדה לכל ההויה. ובזה הגודל האלהי מתפאר, וכל המגמות האמוניות מתאשרות ביותר, ומקום האמונה, הבטחון, והעבודה האלהית מתרחב. מאחר שהכל הולך למגמה הרי עין צופיה על כל, ומאחר שהכל מתעלה, ויש בשכלולו של האדם את עצמו ואת עולמו גם כן כדי להעלות מדרגות, הרי הוא עושה בזה ממש את רצון קונו. והמעלה הרוחנית המתעלה מעל כל מתראה היא ליותר מרכזית ביסוד ההויה, ונמצאת עליתו של האדם אליה מוכרה, ולא עוד אלא שאחריתיותה של המגמה, והצפיה המוקדמה שלה, מראה דרך להארה של אחרית מראשית, ועצות של דליגה ושל ישור דרך נתבעות. "טוב וישר ד' על כן יורה חטאים בדרך, ידרך ענוים במשפט וילמד ענוים דרכו" (תהילים כה, כח-כט). והננו ממילא עולים למעמד המחשבה, שהיצירה העולמית, של עולם הזה ושל עולם הבא, של עתיד הפרטי ושל העתיד הכללי, הכל נשקף בהשקפה אחת, והכל מעורה זה בזה. והאמונה 'שהעולם הזה הוא כפרוזדור בפני עולם הבא' (אבות א, טז), שמביאה לידי הבינה האמונית המפורטה, מתאמצת, וכל ערכי המוסר מתעלים בעילוי אלהי, ולא עוד אלא שיש צפיה ומגמה מובטחה, ככח הצפיה כך הוא כח הגבורה. ונמצא שהיסוד של התעלות מעל כל חקי הטבע הוא דבר מובן באפשריותו והתאמתו לכל דרכי הדעה המיושבת.<b>שֶׁפָּקְרוּ </b>– שכפרו;<b> הַתֵּיבוֹת </b>– המילים;<b> הַפֶּרֶץ </b>– המרד;<b> מוּסְרֵי </b>
– דרכי; <b>הַהַמְצָאָה</b> – היצירה; <b>שֶׁצִּבְיוֹן</b> – שסגנון; <b>שְׁבִילָיו נָעוּ</b> – דרכיו סטו (מן הדרך הישרה); <b>נִמְרָץ</b> – אינטנסיבי; <b>סָרָה מִמַּסְלֻלָּתָהּ</b> – זזה ממסלולה; <b>תַּכְלִית</b> – סוף; <b>הַהֲוָיָה</b> – המציאות; <b>הַמַּגָּמוֹת</b> – המטרות; <b>מִתְאַשְּׁרוֹת</b> – מתחזקות; <b>מִתְרָאֶה</b> – מופיעה, הופכת; <b>שֶׁאַחֲרִיתִיּוּתָהּ</b> – סופה; <b>דְּלִיגָה</b> – קפיצה; <b>מְעֹרָה</b> – מעורבב.
אמרו חכמים בתלמוד ש"<b>בְּכָל מָקוֹם שֶׁפִּקְּרוּ הַמִּינִים תְּשׁוּבָתָם בְּצִדָּם"</b> – בפסוקי התורה אנו מוצאים לעיתים רמזים לסתירת האמונה לכאורה (שהכופרים מנסים לנצל), אמנם עיון מעמיק יותר מגלה שבכל מקום שיכולה להתעורר טענה כזו אנו מוצאים בפסוקים עצמם ישוב לסתירה. <b>כְּשֵׁם שֶׁהַדָּבָר מִתְקַיֵּם בְּמוּבָן הַתֵּיבוֹת וְהָאוֹתִיּוֹת שֶׁל תּוֹרָה, כָּךְ הוּא מִתְקַיֵּם בְּעַצְמִיּוּתָן שֶׁל הַנְּטִיּוֹת הַנַּפְשִׁיּוֹת וְהַשִּׂכְלִיּוֹת</b> – אותו עיקרון אנו מוצאים לא רק ביחס לפסוקי התורה אלא ביחס לכל תופעה תרבותית או מדעית שמתחדשת; <b>כָּל אוֹתָן הַהַרְצָאוֹת וְהַדְּרָכִים הַמְּבִיאִים לְדַרְכֵי מִינוּת הֵם בְּעַצְמָם בְּיִסוֹדָם מְבִיאִים, כְּשֶׁמְּחַפְּשִׂים אֶת מְקוֹרָם, לְעֹמֶק אֱמוּנָה יוֹתֵר עֶלְיוֹנָה וְיוֹתֵר מְאִירָה וּמְחַיָּה, מֵאוֹתָהּ הַהֲבָנָה הַפְּשׁוּטָה שֶׁהֵאִירָה לִפְנֵי הִתְגַּלּוּת הַפֶּרֶץ</b> – ישנן תופעות תרבותיות או מדעיות שנדמות כמערערות את יסודות המסורת, אמנם העמקה מחשבתית מבררת שדווקא באמצעותם ניתן לחזק ולברר את האמונה. דוגמא לדבר אנו מוצאים בשינוי החשיבה שהחל בעקבות פרסומה של "תורת האבולוציה": <b>הַהִתְפַּתְּחוּת הַיְּצִירָתִית, שֶׁנּוֹטִים אֵלֶיהָ כָּל הַהוֹלְכִים אַחֲרֵי מוּסְרֵי הַשֵּׂכֶל הַמּוּפָע מֵהַחוּשִׁים, גּוֹרֶמֶת בְּרֵאשִׁיתָהּ לְקַצֵּץ אֶת הַהֶמְשֵׁךְ שֶׁל אוֹר הָאֱמוּנָה, הַמָּלֵא כֹּחַ ד'</b> – במבט שטחי תורת ההתפתחות סותרת את התפיסה הדתית שעולה מקריאה פשטנית של פסוקי המקרא (שהעולם נברא בידי א-לוהים בבת אחת); <b>וּבֶאֱמֶת אֵין עֵרֶךְ לְכָל הַתֹּכֶן בְּמָקוֹם שֶׁאֵין שׁוּם חִסָּרוֹן בְּיְסוֹד הַהַמְצָאָה הָעוֹלָמִית, כִּי "דַּי בֵּאלֹהוּתִי לְכָל בִּרְיָה", וְכֹחַ ד' הַבִּלְתִּי סוֹפִי מַסְפִּיק הוּא עַל הַכֹּל</b> – אולם מצד האמת אין כאן סתירה מפני שא-לוהים יכול לברוא את המציאות בכל דרך ולהעניק חיות לכל בריה בכוחו האינסופי – בין בבת אחת ובין בהדרגה; <b>מִכָּל מָקוֹם מֵאַחַר שֶׁצִּבְיוֹן כָּזֶה מִתְגַּלֶּה בַּשֵּׂכֶל, אַף עַל פִּי שֶׁרֵאשִׁית שְׁבִילָיו נָעוּ, וּמַרְחִיק בְּשִׁטְחִיּוּתוֹ אֶת הָאוֹר הָאֱלֹהִי מִן הָרַעְיוֹן, בְּעָמְקוֹ הֲרֵי הוּא הַמָּקוֹר הַיּוֹתֵר נִשְׂגָּב לְיִסוֹד הַהַשְׁגָּחָה</b> – אמנם, כיוון שתאוריית ההתפתחות מתיישבת על החשיבה הרציונאלית – למרות שבתחילתה נדמית במבט שטחי כמרחיקה מן האמונה – אף ממנה ניקח עזר לביסוס השגחת הבורא על עולמו: <b>כִּי דּוּקָא הַהִתְפַּתְּחוּת הַהוֹלֶכֶת בְּקִשּׁוּר כֹּל כָּךְ נִמְרָץ, מִמַּטָּה לְמַעְלָה, מִיֵּצוּר שָׁפֵל לְעֶלְיוֹן, וְאֵינָהּ סָרָה מִמַּסְלֻלָּתָהּ, הִיא הַמּוֹרָה אוֹתָנוּ עַל הַהַבָּטָה מֵרָחוֹק, עַד אֵין תַּכְלִית, וְעַל תַּכְלִית נוֹעֲדָה לְכָל הַהֲוָיָה</b> – דווקא התפיסה של תורת ההתפתחות המדברת על התקדמות מתפתחת של כל שלב ושלב בבריאה ללא סטייה, היא מחנכת אותנו למטרה הא-לוהית של קידום המציאות לאינסוף; <b>וּבָזֶה הַגֹּדֶל הָאֱלֹהִי מִתְפָּאֵר, וְכָל הַמַּגָּמוֹת הָאֱמוּנִיּוֹת מִתְאַשְּׁרוֹת בְּיוֹתֵר, וּמְקוֹם הָאֱמוּנָה, הַבִּטָּחוֹן, וְהָעֲבוֹדָה הָאֱלֹהִית מִתְרַחֵב</b> – כשרואים כיצד הבריאה מנוהלת ומתקדמת לפרטי פרטים מכירים עוד יותר בגודל האלוהי שמנהל את העולם. התקוות הגדולות שהמסורת מספרת עליהם והתיקון השלם של התרבות והחיים נעשים ברורים; ממילא גם החשק לעבודת ה' מתחזק בלב האדם. <b>מֵאַחַר שֶׁהַכֹּל הוֹלֵךְ לְמַגָּמָה הֲרֵי עַיִן צוֹפִיָּה עַל כֹּל, וּמֵאַחַר שֶׁהַכֹּל מִתְעַלֶּה, וְיֵשׁ בְּשִׁכְלוּלוֹ שֶׁל הָאָדָם אֶת עַצְמוֹ וְאֶת עוֹלָמוֹ גַּם כֵּן כְּדֵי לְהַעֲלוֹת מַדְרֵגוֹת, הֲרֵי הוּא עוֹשֶׂה בָּזֶה מַמָּשׁ אֶת רְצוֹן קוֹנוֹ</b> – מתוך השקפה זו מתברר שהאדם בבחירתו הטובה נעשה כביכול שותף עם הבורא במהלך התיקון של הבריאה. <b>וְהַמַּעֲלָה הָרוּחָנִית הַמִּתְעַלָּה מֵעַל כֹּל מִתְרָאֶה הִיא לְיוֹתֵר מֶרְכָּזִית בְּיִסוֹד הַהֲוָיָה</b> – אם מבינים עיקרון זה של ההנהגה האלוהית אזי התכלית הרוחנית של המציאות הופכת למרכזית בחיים, <b>וְנִמְצֵאת עֲלִיָּתוֹ שֶׁל הָאָדָם אֵלֶיהָ מֻכֶּרֶת, וְלֹא עוֹד אֶלָּא שֶׁאַחֲרִיתִיּוּתָהּ שֶׁל הַמַּגָּמָה, וְהַצְּפִיָּה הַמֻּקְדֶּמֶת שֶׁלָּהּ, מַרְאֶה דֶּרֶךְ לְהָאֲרָה שֶׁל אַחֲרִית מֵרֵאשִׁית, וְעֵצוֹת שֶׁל דְּלִיגָה וְשֶׁל יִשּׁוּר דֶּרֶךְ נִתְבָּעוֹת</b> – האדם יכול לצפות מראש את השלמות הרוחנית שהוא צפוי לנחול בעתיד וממילא האמון בטוב והצעידה אל מעמד זה נעשית ברורה מראש, ומתאפשרות קפיצות שלבים ('דליגות') והתגברויות על מכשולים בדרך ('ישורי דרך'). על כך נאמר: <b>"טוֹב וְיָשָׁר ד' עַל כֵּן יוֹרֶה חַטָּאִים בַּדָּרֶךְ, יַדְרֵךְ עֲנָוִים בַּמִּשְׁפָּט וִילַמֵּד עֲנָוִים דַּרְכּוֹ"</b>
– מתוך שמכירים בהנהגה הכללית של א-לוהים, בטובו וביושרו, בני האדם שעוד מסובכים בחטא מקבלים נחמה ועידוד. <b>וְהִנֵּנוּ מִמֵּילָא עוֹלִים לְמַעֲמַד הַמַּחֲשָׁבָה, שֶׁהַיְצִירָה הָעוֹלָמִית, שֶׁל עוֹלָם הַזֶּה וְשֶׁל עוֹלָם הַבָּא, שֶׁל עָתִיד הַפְּרָטִי וְשֶׁל הֶעָתִיד הַכְּלָלִי, הַכֹּל נִשְׁקָף בְּהַשְׁקָפָה אַחַת, וְהַכֹּל מְעֹרֶה זֶה בְּזֶה</b> – ממילא מתעלים לסקירה אופטימית ורחבה על ההיסטוריה – העתיד, ההווה והעבר נסקרים יחד כחלק מתוכנית אלוהית שלמה. <b>וְהָאֱמוּנָה שֶׁהָעוֹלָם הַזֶּה הוּא כִּפְרוֹזְדוֹר בִּפְנֵי עוֹלָם הַבָּא, שֶׁמְּבִיאָה לִידֵי הַבִּינָה הָאֱמוּנִית הַמְּפֹרֶטֶת, מִתְאַמֶּצֶת</b> – המסורת שמתארת את מצבו של האדם בהווה ("עולם הזה"), ומצבו בעולם העתידי ("עולם הבא") כמציאות אחת (כפרוזדור שמוביל לטרקלין רחב) – מתחזקת; <b>וְכָל עֶרְכֵי הַמּוּסָר מִתְעַלִּים בְּעִלּוּי אֱלֹהִי, וְלֹא עוֹד אֶלָּא שֶׁיֵּשׁ צְפִיָּה וּמְגַמָּה מֻבְטָחָה</b> – המוסר האנושי מתעלה למוסר תורני והעתיד נראה ברור מתמיד;<b> כְּכֹחַ הַצְּפִיָּה כָּךְ הוּא כֹּחַ הַגְּבוּרָה</b> – ככל שמביטים רחוק יותר כך מקבלים כוחות להתגבר ולממש את הקדושה בכל פרט במציאות. <b>וְנִמְצָא שֶׁהַיְּסוֹד שֶׁל הִתְעַלּוּת מֵעַל כָּל חֻקֵּי הַטֶּבַע הוּא דָּבָר מֻבְהָן בְּאֶפְשָׁרִיּוּתוֹ וְהִתְאָמְתוֹ לְכָל דַּרְכֵי הַדֵּעָה הַמְּיֻשֶּׁבֶת</b> – ממילא ההכרה בניסים, שבהם ישנה התאמה בין המוסר וחוקי הטבע, נעשית מובנת ומיושבת בשכל על ידי העמקה בתאוריית ההתפתחות המדעית.     


<b>הַפִּילוֹסוֹפְיָא הָיְתָה מֵעוֹלָם נוֹטָה לְהַכָּרָתָהּ שֶׁל הַהַשְׁגָּחָה הַכְּלָלִית, וְהִיא רְחוֹקָה בִּיסוֹדָהּ מִנְּטִיָּה אֶל הַהַכָּרָה שֶׁל הַהַשְׁגָּחָה הַפְּרָטִית, שֶׁבָּהּ מִתְגַּדֶּרֶת בְּיִחוּד הַדָּת. אֲבָל בְּשָׁרְשָׁם שֶׁל דְּבָרִים מִתְרַכְּזוֹת הַנְּטִיּוֹת הַלָּלוּ, הַנִּרְאוֹת מִתְנַגְּדוֹת זוֹ לָזוֹ, לְמֶרְכָּז אֶחָד. הַהַשְׁקָפָה הַחוֹדֶרֶת תָּדִין, שֶׁכָּל עִקַּר הַמֻּשָּׂג שֶׁל הַפְּרָטִיּוּת אֵין לוֹ מַעֲמָד אֲמִתִּי מִצַּד עַצְמוֹ. הָאֱמֶת הָעֶלְיוֹנָה הִיא מְתָאֶרֶת לָנוּ אֶת הַכְּלָל ,בַּחֲטִיבָה אַחַת, כָּל מַה שֶׁנִּרְאֶה לָנוּ פְּרָטִי, אֵינֶנּוּ בֶּאֱמֶת כִּי אִם הוֹפָעָה אַחַת מֵהַכְּלָל הַמְּאֻחָד. רָזֶה הוּא דָּבָר בָּרוּר, שֶׁהַהַשְׁגָּחָה הָאֱלֹהִית מִתְקַשֶּׁרֶת הִיא עִם הָאֱמֶת הָעֶלְיוֹנָה, וּבִיסוֹדָהּ אֵין לָנוּ כְּלָל מֻשָּׂג שֶׁל פְּרָטִיּוּת. אֲבָל הַהַשְׁגָּחָה הַכְּלָלִית הַזֹּאת הֲרֵי הִיא יוֹתֵר חוֹדֶרֶת אֶל כָּל הַפְּרָטִים כֻּלָּם, שֶׁהֵם מִצַּד חֶשְׁכֵּנוּ מִתְתָּאֲרִים לִפְרָטִיּוּתָם, מִכָּל מִין הַשְׁגָּחָה פְּרָטִית שֶׁאֶפְשָׁר לְהַעֲלוֹת עַל הַדַּעַת. הַצַּד הֶחָלוּשׁ שֶׁהִתְעָרֵב בְּהֶסְבֵּרָתָהּ שֶׁל הַפִּילוֹסוֹפְיָא בְּיִחוּסָהּ אֶל תֵּאוּר הַהַשְׁגָּחָה, הוּא רַק מַה שֶׁחָשְׁבָה, שֶׁבְּמָקוֹם שֶׁהִיא מְדַבֶּרֶת מֵהַשְׁגָּחָה כְּלָלִית, יֵשׁ מָקוֹם לִפְרָטִים בַּמְּצִיאוּת, אֶלָּא שֶׁהֵם יוֹצְאִים מִחוּץ לְשִׁטָּתָהּ שֶׁל הַהַשְׁגָּחָה. וְזֶהוּ דָּבָר בָּדּוּי וּמֻכְחָשׁ מֵעִקַּר הַיְּסוֹד שֶׁל עֹמֶק הַטָּהֳרָה הַפִּילוֹסוֹפִית. וְזֹאת הַנְּטִיָּה בְּעֹמֶק אֲמִתָּתָהּ הָיְתָה נְטִיָּתוֹ שֶׁל הָרַלְבַּ"ג, בְּצַדְּדוֹ כָּל כָּךְ לְהַסְבִּיר אֶת הַתֹּכֶן שֶׁל הַהַשְׁגָּחָה לְצַד הַכְּלָלוּת, וּמֻצָּל הוּא אוֹתוֹ צַדִּיק מָעוֹן, שֶׁל סִלּוּק הַשְׁגָּחָה מִפְּרָטִים. הַהֲבָנָה שֶׁל הַשְׁגָּחָה כְּלָלִית וִידִיעָה כְּלָלִית שֶׁבַּפִּילוֹסוֹפְיָה, כְּלַפֵּי מַעְלָה, מְיֻסֶּדֶת הִיא עַל עֹמֶק הַדַּעַת, שֶׁעַצְמִיּוּת הַפֵּרוּד לִפְרָטִים הִיא הַכָּרָה מוּטְעֵת, מִצַּד הַכֵּהוּת שֶׁבְּהַכָּרַת הַבְּרוּאִים, גַּם הָעֶלְיוֹנִים שֶׁבָּעֶלְיוֹנִים. מִתְגַּדֶּרֶת</b> – מתאפיינת;<b> תָּדִין</b> – תחרוץ דין;<b> בַּחֲטִיבָה</b> – ביחידה;<b> חֶשְׁכֵּנוּ</b> – קטנותנו;<b> בָּדּוּי</b> – מומצא;<b> הָרַלְבַּ"ג</b> – רבי לוי בן גרשום, מגדולי הראשונים;<b> מָעוֹן</b> – מחטא, כישלון;<b> שֶׁעַצְמִיּוּת</b> – שעצם;<b> הַכֵּהוּת</b> – החולשה.    
<b>הַפִּילוֹסוֹפְיָא הָיְתָה מֵעוֹלָם נוֹטָה לְהַכָּרָתָהּ שֶׁל הַהַשְׁגָּחָה הַכְּלָלִית, וְהִיא רְחוֹקָה בִּיסוֹדָהּ מִנְּטִיָּה אֶל הַהַכָּרָה שֶׁל הַהַשְׁגָּחָה הַפְּרָטִית, שֶׁבָּהּ מִתְגַּדֶּרֶת בְּיִחוּד הַדָּת</b> – החשיבה האנושית החופשית מנסה למצוא סדר וחוקיות בעולם ("השגחה כללית"), היינו את העקרונות שהטביע הבורא בבריאה. אמנם כל תופעה פרטית שמתרחשת לאדם או לכל יצור אחר ותלויה בבחירתו הספציפית, על פי חשבון אנושי, הינה אקראית. אמנם המסורת הדתית מדברת על כך שיש מעורבות אלוהית גם ביחס לכל פרט. למרות שההשקפות נדמות כסותרות זו את זו, <b>אֲבָל בְּשָׁרְשָׁם שֶׁל דְּבָרִים מִתְרַכְּזוֹת הַנְּטִיּוֹת הַלָּלוּ, הַנִּרְאוֹת מִתְנַגְּדוֹת זוֹ לָזוֹ, לְמֶרְכָּז אֶחָד</b> – הן למעשה משלימות זו את זו; כיצד? <b>הַהַשְׁקָפָה הַחוֹדֶרֶת תָּדִין, שֶׁכָּל עִקַּר הַמֻּשָּׂג שֶׁל הַפְּרָטִיּוּת אֵין לוֹ מַעֲמָד אֲמִתִּי מִצַּד עַצְמוֹ</b> – ההשקפה הדתית, הטוענת שההשגחה הא-לוהית חודרת לפרטי החיים, מגיעה לכך מתוך ההבנה שאין באמת הפרדה בין הכלל לפרט, <b>הָאֱמֶת הָעֶלְיוֹנָה הִיא מְתָאֶרֶת לָנוּ אֶת הַכְּלָל בַּחֲטִיבָה אַחַת, כָּל מַה שֶׁנִּרְאֶה לָנוּ פְּרָטִי, אֵינֶנּוּ בֶּאֱמֶת כִּי אִם הוֹפָעָה אַחַת מֵהַכְּלָל הַמְּאֻחָד</b> – מצד האמת הדתית ("העליונה") המציאות כולה היא אחדות אחת של דבר ה', וכל מקרה ספציפי הוא חלק מהנהגת הכלל. <b>וְזֶה הוּא דָּבָר בָּרוּר, שֶׁהַהַשְׁגָּחָה הָאֱלֹהִית מִתְקַשֶּׁרֶת הִיא עִם הָאֱמֶת הָעֶלְיוֹנָה, וּבִיסוֹדָהּ אֵין לָנוּ כְּלָל מֻשָּׂג שֶׁל פְּרָטִיּוּת</b> – מצד המבט הא-לוהי שום דבר אינו מנותק הכיוון הכללי והמוסרי שהעולם מובל אליו, ולכן מצידו אין בכלל פרטים (נקודות שעומדות בפני עצמן ללא קשר למהלך הכללי), <b>אֲבָל הַהַשְׁגָּחָה הַכְּלָלִית הַזֹּאת הֲרֵי הִיא יוֹתֵר חוֹדֶרֶת אֶל כָּל הַפְּרָטִים כֻּלָּם, שֶׁהֵם מִצַּד חֶשְׁכֵּנוּ מִתְתָּאֲרִים לִפְרָטִיּוּתָם, מִכָּל מִין הַשְׁגָּחָה פְּרָטִית שֶׁאֶפְשָׁר לְהַעֲלוֹת עַל הַדַּעַת</b> – ודווקא מצד המבט הזה ניתן להבין כיצד הפרטים בעולם, שרק מצד מבטנו החשוך נדמים כמנותקים מן הכלל – גם הם למעשה קשורים למהלך הכללי. <b>הַצַּד הֶחָלוּשׁ שֶׁהִתְעָרֵב בְּהֶסְבֵּרָתָהּ שֶׁל הַפִּילוֹסוֹפְיָא בְּיִחוּסָהּ אֶל תֵּאוּר הַהַשְׁגָּחָה, הוּא רַק מַה שֶׁחָשְׁבָה, שֶׁבְּמָקוֹם שֶׁהִיא מְדַבֶּרֶת מֵהַשְׁגָּחָה כְּלָלִית, יֵשׁ מָקוֹם לִפְרָטִים בַּמְּצִיאוּת, אֶלָּא שֶׁהֵם יוֹצְאִים מִחוּץ לְשִׁטָּתָהּ שֶׁל הַהַשְׁגָּחָה</b> – החולשה המחשבתית של התפיסה הפילוסופית היא הניסיון לנתק בין העקרונות הכללים של המציאות לבין הפרטים שהם לשיטתה אינם קשורים אליה; <b>וְזֶהוּ דָּבָר בָּדּוּי וּמֻכְחָשׁ מֵעִקַּר הַיְּסוֹד שֶׁל עֹמֶק הַטָּהֳרָה הַפִּילוֹסוֹפִית</b> – זוהי סתירה לוגית שהרי ההיגיון הפילוסופי עצמו מכחיש את ההנחה שאין קשר בין המאורעות הפרטיים שבמציאות לבין עיצוב המהלך הכללי של ההיסטוריה; <b>וְזֹאת הַנְּטִיָּה</b> – לא לנתק בין הפרט לבין הכלל, <b>בְּעֹמֶק אֲמִתָּתָהּ הָיְתָה נְטִיָּתוֹ שֶׁל הָרַלְבַּ"ג, בְּצַדְּדוֹ כָּל כָּךְ לְהַסְבִּיר אֶת הַתֹּכֶן שֶׁל הַהַשְׁגָּחָה לְצַד הַכְּלָלוּת, וּמֻצָּל הוּא אוֹתוֹ צַדִּיק מָעוֹן, שֶׁל סִלּוּק הַשְׁגָּחָה מִפְּרָטִים</b> – הרלב"ג (רבי לוי בן גרשום) בפירושו לתורה ייחס לא-לוהים רק "השגחה כללית" ולא "השגחה פרטית", ולכן התנגדו לדרכו בחריפות גדולי ישראל. אמנם הרב קוק מבאר שהוא לא התכוון שא-לוהים אינו משגיח על הפרטים אלא כוונתו הייתה להדגיש שהעקרונות הכלליים של המציאות הינם כה א-לוהיים עד שנכללים בהם גם הפרטים. <b>הַהֲבָנָה שֶׁל הַשְׁגָּחָה כְּלָלִית וִידִיעָה כְּלָלִית שֶׁבַּפִּילוֹסוֹפְיָה, כְּלַפֵּי מַעְלָה, מְיֻסֶּדֶת הִיא עַל עֹמֶק הַדַּעַת, שֶׁעַצְמִיּוּת הַפֵּרוּד לִפְרָטִים הִיא הַכָּרָה מוּטְעֵת, מִצַּד הַכֵּהוּת שֶׁבְּהַכָּרַת הַבְּרוּאִים, גַּם הָעֶלְיוֹנִים שֶׁבָּעֶלְיוֹנִים</b>
– הגישה הפילוסופית העליונה ("כלפי מעלה") מכירה שאין הפרטים עומדים כשלעצמם, וכל האשליה שהם כך נובעת מחולשת המבט האנושי (גם שנאמרת מצד בחירי המין האנושי); <b>אֲבָל הָאֱמֶת הוּא, שֶׁהַמָּצוּי כֻּלּוֹ הוּא כְּלָל גָּדוֹל</b> – אולם כאמור המציאות כולה היא כלל אחד גדול, וקיים קשר פנימי בין כל הברואים, וכל מעשה פרטי משליך על הבריאה כולה; <b>וְאִם כֵּן כְּלַפֵּי מַעְלָה, שֶׁמְּאוֹרָהּ שָׁם הָאֱמֶת הַבְּהִירָה, הַהַשְׁגָּחָה וְהַיְּדִיעָה הִיא בֶּאֱמֶת כְּלָלִית</b> – ולכן שמדברים במבט דתי, אמיתי ועליון ("כלפי מעלה), כמבטו של הרלב"ג, יש באמת צד להדגיש את יסוד ההשגחה כללית ותו לא (כי בעצם כלול בתוכו גם הפרטים).  


<b>כְּשֶׁנִּמְצֶה אֶת עֹמֶק הָרַעְיוֹן שֶׁל רָז הַהַשְׁגָּחָה, הַנָּנוּ צְרִיכִים לְסַדְּרוֹ בְּסִדּוּר שֶׁל כַּמּוּת, וְשֶׁל אֵיכוּת. הַסִּדּוּר הַכַּמּוּתִי הוּא שֶׁלֹּא יֵשׁ שׁוּם דָּבָר בָּעוֹלָם שֶׁאֵינֶנּוּ נַעֲשֶׂה בִּדְבַר ד' וְעֵצָתוֹ הָעֶלְיוֹנָה, "כֹּל אֲשֶׁר חָפֵץ ד' עָשָׂה בַּשָּׁמַיִם וּבָאָרֶץ"</b> (תהילים קלה, ו). והצד האיכותי הוא שהעצה היא העצה היותר אצילית, היותר מגמתית, ויותר אידיאלית, מכל מה שהלב יכול לחשוב. והעצה הזאת שרויה באידיאליותה בכנסת ישראל, המצוינת בעולמנו בתור "גוי אחד בארץ" (שמואל ב ז, כג), ובשרשי הויתה במעמד האצילי, עד אין קץ ותכלית. אבל לעולם מוכרחים אנו להשקיף את ההדר העליון, על ידי ההתאחדות הנפלאה של שני אופני ההשגחה הללו, שהשניה המבוטאה בכנסת ישראל מגלה היא את כל האור והעילוי של הראשונה, "ומחשבתן של ישראל קודמת לכל" (בראשית רבה א, ד), וחותמת את הכל. הרעיונות המתיחסים לההשגחה בכלל, אפילו בכל מעמק הפרטיות שלה ובכל ערכי דיקנותה, אפשר להם להגלות בהופעה של השכלה בהירה בשכל האנושי, וקל וחומר בערכי רוח הקודש ונבואה. אבל ההופעה האיכותית, המצבינת את כל הוד האידיאליות של העולם, והתרכזה בכנסת ישראל, בכל תועפותיה, מרום עליון עד עמק שפל, זה אינו מתגלה כי אם על ידי אור התורה, נבואתו של משה, לא בחידות, ולא בחלום, ולא במראה נבואית מודרגת, כי אם דוקא בהתודעות של "פה אל פה אדבר בו" (במדבר יב, ח), המיחדת את כנסת ישראל בעולם מכל גויי הארץ, "ומיום אשר ברא אלהים אדם על הארץ מקצה השמים עד קצה השמים" (דברים ד, לב). ומזה האור האיכותי, הנפלא בטהרתו, בחוזק הראותו, ובהוד חותמו הריאלי בחיים, המבטא בכל את הדר אמתת אצילותו, נשאבת כל נבואה וכל רוח הקודש, בכל הדורות ובכל הזמנים, עד עולמי עד. וכל החכמה וכל התרבות האנושית הכללית היא תמיד פונה בפנימיותה להגיע אל המעין העליון הזה, להספג מרוחו, ולהיות מואר מאורו, אור החיים מעולם עד עולם, עד אשר יבא היום הגדול אשר בו 'ינהרו עמים רבים אל הר ד' אל בית אלהי יעקב' (על פי ישעיהו ב, ג), בשאיפה של "ויורנו מדרכיו ונלכה בארחתיו כי מציון תצא תורה ודבר ד' מירושלם" (שם).<b>כְּשֶׁנִּמְצֶה</b> – שנפיק את המירב;<b> רָז</b> – סוד;<b> מִגְמָתִית</b> – בעלת המטרה;<b> הֲוִיתָה</b> – מציאותה;<b> הַמַּצְבִּינַת</b> – המאפיינת;<b> תּוֹעָפוֹתֶיהָ</b> – עוצמותיה;<b> מָרוֹם</b> – מגובה;<b> גּוֹיֵי</b> – עמי;<b> וּבְהוֹד חוֹתָמוֹ</b> – ובהשפעתו הרוחנית. 
<b>כְּשֶׁנִּמְצֶה אֶת עֹמֶק הָרַעְיוֹן שֶׁל רָז הַהַשְׁגָּחָה, הַנָּנוּ צְרִיכִים לְסַדְּרוֹ בְּסִדּוּר שֶׁל כַּמּוּת, וְשֶׁל אֵיכוּת</b> – כשנבין לעומק את הסוד של ההשגחה הא-לוהית בעולם נבחין שהיא מופיעה באופן כפול: א. בכל דבר ודבר במציאות ("כמות") ב. באופן מושלם ומדויק ("איכות"). <b>הַסִּדּוּר הַכַּמּוּתִי הוּא שֶׁלֹּא יֵשׁ שׁוּם דָּבָר בָּעוֹלָם שֶׁאֵינֶנּוּ נַעֲשֶׂה בִּדְבַר ד' וְעֵצָתוֹ הָעֶלְיוֹנָה</b> – השגחת ה' "הכמותית" מתבטאת שאין דבר בעולם שמחוץ לשליטתו, כדברי הפסוק "<b>כֹּל אֲשֶׁר חָפֵץ ד' עָשָׂה בַּשָּׁמַיִם וּבָאָרֶץ</b>"; <b>וְהַצַּד הָאֵיכוּתִי הוּא שֶׁהָעֵצָה הִיא הָעֵצָה הַיּוֹתֵר אֲצִילִית, הַיּוֹתֵר מִגְמָתִית, וְיוֹתֵר אִידֵיאָלִית, מִכֹּל מַה שֶּׁהַלֵּב יָכוֹל לַחְשֹׁב</b> – והגחת ה' ה"איכותית" ניכרת שבכל תחום מוביל ה' למטרה נשגבת ואינסופית, הרבה יותר מכל מה שנוכל לשער (<b>וְהָעֵצָה הַזֹּאת שְׁרוּיָה בְּאִידֵיאָלִיּוּתָהּ בִּכְנֶסֶת יִשְׂרָאֵל, הַמְּצֻיֶּנֶת בְּעוֹלָמֵנוּ בְּתוֹר "גּוֹי אֶחָד בָּאָרֶץ", וּבְשָׁרְשֵׁי הֲוִיתָהּ בְּמַעֲמָד הָאֲצִילִי, עַד אֵין קֵץ וְתַכְלִית</b> – ומטרה איכותית זו של תיקון העולם מתגלמת בנשמת עם ישראל וביסוד קיומה עד אינסוף). <b>אֲבָל לְעוֹלָם מֻכְרָחִים אָנוּ לְהַשְׁקִיף אֶת הֶהָדָר הָעֶלְיוֹן, עַל יְדֵי הַהִתְאַחֲדוּת הַנִּפְלָאָה שֶׁל שְׁנֵי אָפְנֵי הַהַשְׁגָּחָה הַלָּלוּ</b> – השלמות מגיעה מן הצירוף של שני סוגי ההשגחה – הכמותית והאיכותית,<b> שֶׁהַשְּׁנִיָּה הַמְּבֻטֵּאת בִּכְנֶסֶת יִשְׂרָאֵל מְגַלָּה הִיא אֶת כָּל הָאוֹר וְהָעִלּוּי שֶׁל הָרִאשׁוֹנָה</b> – שההשגחה האיכותית (שמתבטאת כאמור בנשמת ישראל) ניכרת לא רק בעם ישראל אלא בבריאה הכמותית כולה,<b> ו</b>זוהי כוונת חז"ל במשפט <b>"מַחֲשַׁבְתָּן שֶׁל יִשְׂרָאֵל קוֹדֶמֶת לְכֹל", וְחוֹתֶמֶת אֶת הַכֹּל</b> – המטרה האיכותית של עם ישראל היא ביסוד הבריאה כולה והיא תחתום את השלמתה. <b>הָרַעְיוֹנוֹת הַמִּתְיַחֲסִים לְהַהַשְׁגָּחָה בִּכְלָל, אֲפִילוּ בְּכָל מַעֲמַק הַפְּרָטִיּוּת שֶׁלָּהּ וּבְכָל עֶרְכֵי דִּיקָנוּתָהּ, אֶפְשָׁר לָהֶם לְהִגָּלוֹת בְּהוֹפָעָה שֶׁל הַשְׂכָּלָה בְּהִירָה בַּשֵּׂכֶל הָאֱנוֹשִׁי, וְקַל וָחוֹמֶר בְּעֶרְכֵי רוּחַ הַקֹּדֶשׁ וּנְבוּאָה</b> – ניתן לזהות את הממד הכמותי של השגחת ה' בשכל אנושי (ובוודאי ברוח הנביאים והכתובים), בכך שקיים סדר מופלא בעולם בכל פרטי פרטיו;<b> אֲבָל הַהוֹפָעָה הָאֵיכוּתִית, הַמַּצְבִּינַת אֶת כָּל הוֹד הָאִידֵיאָלִיּוּת שֶׁל הָעוֹלָם, וְהִתְרַכְּזָה בִּכְנֶסֶת יִשְׂרָאֵל, בְּכָל תּוֹעָפוֹתֶיהָ, מְרוֹם עֶלְיוֹן עַד עֵמֶק שָׁפֵל, זֶה אֵינוֹ מִתְגַּלֶּה כִּי אִם עַל יְדֵי אוֹר הַתּוֹרָה, נְבוּאָתוֹ שֶׁל מֹשֶׁה, לֹא בְּחִידוֹת, וְלֹא בַּחֲלוֹם, וְלֹא בְּמַרְאֶה נְבוּאִית מוּדְרֶגֶת, כִּי אִם דּוּקָא בְּהִתְוַדָּעוּת שֶׁל "פֶּה אֶל פֶּה אֲדַבֵּר בּוֹ"</b> – אולם את הממד האיכותי של השגחת ה', שמתאפיין בכך שלכל דבר במציאות יש מטרה אידאלית (שמרוכזת בנשמת ישראל בכל עוצמתה) – ניתן להבחין רק באמצעות נבואתו העליונה של משה שכוללת רעיונות עליונים ומופשטים היורדים לפרטי ההלכות המעשיות;<b> הַמְּיַחֶדֶת אֶת כְּנֶסֶת יִשְׂרָאֵל בָּעוֹלָם מִכָּל גּוֹיֵי הָאָרֶץ, וְ"מִיּוֹם אֲשֶׁר בָּרָא אֱלֹהִים אָדָם עַל הָאָרֶץ מִקְצֵה הַשָּׁמַיִם עַד קְצֵה הַשָּׁמָיִם"</b> – נבואה איכותית זו היא נחלתו הבלעדית של עם ישראל, מתחילת ההיסטוריה ועד סופה;<b> וּמִזֶּה</b> – מנבואת משה,<b> הָאוֹר הָאֵיכוּתִי, הַנִּפְלָא בְּטָהֳרָתוֹ, בְּחֹזֶק רְאוּתוֹ, וּבְהוֹד חוֹתָמוֹ הָרֵיאָלִי בַּחַיִּים, הַמְּבַטֵּא בְּכֹל אֶת הֶדֶר אֲמִתַּת אֲצִילוּתוֹ, נִשְׁאֶבֶת כָּל נְבוּאָה וְכָל רוּחַ הַקֹּדֶשׁ, בְּכָל הַדּוֹרוֹת וּבְכָל הַזְּמַנִּים, עַד עוֹלְמֵי עַד</b>– מתוך התורה שבכתב – רעיונות מופשטים היורדים לממשות הריאלית – ממשיכות שאר הנבואות, כתבי הקודש ודברי חז"ל שבכל הדורות. <b>וְכָל הַחָכְמָה וְכָל הַתַּרְבּוּת הָאֱנוֹשִׁית הַכְּלָלִית הִיא תָּמִיד פּוֹנָה בִּפְנִימִיּוּתָהּ לְהַגִּיעַ אֶל הַמַּעְיָן הָעֶלְיוֹן הַזֶּה, לְהִסָּפֵג מֵרוּחוֹ, וְלִהְיוֹת מֵאוֹר מֵאוֹרוֹ, אוֹר הַחַיִּים מֵעוֹלָם עַד עוֹלָם</b> – גם התרבות האנושית, בין במודע ובין שלא במודע, מתקדמת אל הייעוד ההיסטורי שהתגלה בטהרתו בישראל. העולם נעשה מוסרי, חכם, מנוסה ומתוקן יותר בעקבות השפעתו של עם ישראל; <b>עַד אֲשֶׁר יָבֹא הַיּוֹם הַגָּדוֹל אֲשֶׁר בּוֹ "יִנְהֲרוּ עַמִּים רַבִּים אֶל הַר ד' אֶל בֵּית אֱלֹהֵי יַעֲקֹב", בִּשְׁאִיפָה שֶׁל "וְיוֹרֵנוּ מִדְּרָכָיו וְנֵלְכָה בְּאֹרְחוֹתָיו, כִּי מִצִּיּוֹן תֵּצֵא תוֹרָה וּדְבַר ד' מִירוּשָׁלָם"</b>.  









<b>סֵדֶר גְּהַמְּגַמָּה הָעֶלְיוֹנָהבְּכָל הַשְּׁדֵרוֹת מִתְגַּלֶּה הַצִּבְיוֹן שֶׁל הַדְּחִיפָה הַסְּמוּיָה שֶׁל הַפְּרָטִים, שֶׁבְּתוֹכָם גָּנוּז אוֹצָר חַיִּים בִּלְתִּי נוֹדָע וּמְשׁוּעָר, וְהֵם הוֹלְכִים וְנִדְחָפִים, וּמִתְקַשְּׁרִים לְמַגָּמָה, שֶׁבְּהִקָּבֵץ הַשִּׁעוּר הָרָאוּי וְהַתְּכוּנָה הָרְאוּיָה, הַצֵּרוּף וְהַסִּדּוּר הַנָּכוֹן, מִתְגַּלֶּה לְפִי הָעֵרֶךְ אוֹתוֹ הָאוֹר הַנּוֹדָע, אוֹר הַחָכְמָה הַבִּינָה וְהַדַּעַת, וְהַיְּסוֹד הַמַּגַּמָּתִי הָעֶלְיוֹן, בִּגְדֻלַּת צִבְיוֹנוֹ. כֵּן הוֹלְכִים הַחַיִּים, הָאִישׁ, הַקְּבוּצִים, הַמַּחְשָׁבוֹת, הַמַּעֲשִׂים, הַקִּבּוּץ הָעִיּוּנִי עַד בִּנְיַן הַשְּׁטוּת הַיּוֹתֵר מְשֻׁכְלָלוֹת, וּקְבוּצָן שֶׁל הַשְּׁטוּת לִשְׁטוּת כּוֹלְלוֹת, שֶׁכָּל שִׁטָּה הַיּוֹתֵר מַקֶּפֶת נֶחְשֶׁבֶת בְּהָאוֹרְגָּנִיסְמוּס הַכְּלָלִי שֶׁל הָרוּחַ כִּמְבַטֵּא אֶחָד בְּתוֹךְ עִנְיָן מָלֵא. הַקְדָּמַת נַעֲשֶׂה לְנִשְׁמָע הוּא הַיְּסוֹד הַיְּצִירָתִי, הַשּׁוֹרֵר בָּעוֹלָם הַמֻּוחָשִׁי וְהָאִידֵאָלִי. הַבִּנְיָן בְּהִתְגַּלְּמוֹ מִתְקַבֵּץ הוּא מֵהַפְּרָטִים, וּבְקֹצֶם שֶׁל הַפְּרָטִים מִשְׁתַּכְלֵל הַכְּלָל. וְהָעֵדוּת עַל הַמַּחֲשָׁבָה שֶׁלְּמַעְלָה מִכָּל מַחֲשָׁבָה, עַל הַכְּוָנִיּוּת הַמַּטְּרָתִית שֶׁלְּמַעְלָה מִכָּל מַטָּרָה, הִיא הוֹלֶכֶת וּמִתְבַּלֶּטֶת. וּבְמוּסַר הַחַיִּים שֶׁל הָאָדָם, אוֹתוֹ הָרָצוֹן הַכָּמוּס דּוֹחֲפוֹ תָּדִיר, וּבְיָדוֹ לָשֵׂאת עַיִן לְהַחֵפֶץ הַמַּגַּמָּתִי הָעוֹמֵד מִמַּעַל לוֹ, 'נֵזֶר אֱלֹהָיו אֲשֶׁר עַל רֹאשׁוֹ' (עַל פִּי בְּמִדְבַּר ו, ז). וְכְפִי הָרוֹמְמוּת שֶׁל הַעֲלָאַת עַצְמִיּוּתוֹ אֶל הָעוֹלָם הַמַּגַּמָּתִי הָעֶלְיוֹן, זְכִירַת הַצּוּר "בְּיָהּ ד' צוּר עוֹלָמִים" (יְשַׁעְיָהוּ כו, ד), כָּכָה "יִמְצָא מִין אֶת מִינוֹ וְנֵעוֹר" (עֲבוֹדָה זָרָה עג, א). וְהַנִּיצוֹצוֹת שֶׁל הַחַיִּים,שֶׁהֵם פְּזוּרִים בְּחַגְוֵי הַנְּטִיּוֹת הַקִּטְעִיּוֹת, בָּאִים וּמֵאִירִים בְּצוּרָה תֵּאוּרִית, חֲקוּקַת פָּנִים עֲשִׁירִים וּמְשֻׁכְלָלִים, וְנַעֲשִׂים חַיָּיו שֶׁל אָדָם עֶלְיוֹנִים. וְהָעָם נַעֲשֶׂה עַם קָדוֹשׁ, הָרוֹאֶה אֶת הַמַּחֲשָׁבָה הָעֶלְיוֹנָה שֶׁיֵּשׁ בִּבְנִיַן עוֹלָם בִּיצִירָתוֹ הַתּוֹלַדְתִּית. וְכָל רַעְיוֹן וְכָל חֵפֶץ אִישִׁי הֲרֵי זֶה מִתְעַלֶּה, וְחוֹזֶרֶת הַהִתְעַלּוּת הָאִישִׁית, וּמוֹסִיפָה אוֹרָה גְּדוֹלָה בְּהָאוֹפִי הַכְּלָלִי, שֶׁנַּעֲשֶׂה יוֹתֵר בָּהִיר וְיוֹתֵר מַזְהִיר. וְהָרְצוֹנוֹת הַסְּמוּיִים נַעֲשִׂים מְלֵאֵי דֵעָה, בְּהִירֵי מְצִיאוּת, וְאוֹתוֹ הַחֹשֶׁךְ שֶׁבְּדֶרֶךְ רְשָׁעִים הוֹלֵךְ וְנִגְרָשׁ, וְנָסוּ הַצְּלָלִים. וְאוֹתוֹ דֶּרֶךְ הַטּוֹב, אוֹתוֹ הֲדַר הַנֹּעַם, הַמּוּסָר הַיּוֹתֵר עֶלְיוֹן, הַנִּשְׁאָב מֵהַמָּקוֹר הָאֱלֹהִי הַיּוֹתֵר טָהוֹר, הוֹלֵךְ וּמְפַכֶּה אֶת מַעְיָנָיו, וּבְנֵי אָדָם 'שֹׁאֲבִים בְּשָׂשׂוֹן מִמַּעְיְנֵי הַיְשׁוּעָה' (יְשַׁעְיָהוּ יב, ג), וִישׁוּעַת ד' מְמַהֶרֶת לַחֲבֹשׁ לְכָל שִׁבְרֵי לֵב.</b> השדרות – הקומות; הצביון – הסגנון; ומשוער – ומוערך; המגמתי – בעל המטרה; בהאורגניסמוס – בחיוּת; ובקוצם – ובסופם; הכונניות – היסודות; הכמוס – הנסתר; לשא – להרים; להחפץ – לרצון; הצור – הסלע, היסוד החזק; בחגוי – בסתרי; הקטעיות – המקוטעות, החלקיות; חקוקת – טבועת; התולדתית – ההיסטורית; ונגרש – ומסתלק; ומפכה – ומנביע; לחבוש – לרפא.
<b>בְּכָל הַשְּׁדֵרוֹת מִתְגַּלֶּה הַצִּבְיוֹן שֶׁל הַדְּחִיפָה הַסְּמוּיָה שֶׁל הַפְּרָטִים, שֶׁבְּתוֹכָם גָּנוּז אוֹצָר חַיִּים בִּלְתִּי נוֹדָע וּמְשׁוּעָר</b> – ההתקדמות הכללית בכל קומות המציאות (בתרבות, בהיסטוריה וכו') נוצרת מצירוף של מחשבות ופעולות פרטיות שבתוכן קיימת שאיפה אינסופית לא-לוהים; <b>וְהֵם</b> – הפרטים, <b>הוֹלְכִים וְנִדְחָפִים, וּמִתְקַשְּׁרִים לְמַגָּמָה, שֶׁבְּהִקָּבֵץ הַשִּׁעוּר הָרָאוּי וְהַתְּכוּנָה הָרְאוּיָה, הַצֵּרוּף וְהַסִּדּוּר הַנָּכוֹן, מִתְגַּלֶּה לְפִי הָעֵרֶךְ אוֹתוֹ הָאוֹר הַנּוֹדָע, אוֹר הַחָכְמָה הַבִּינָה וְהַדַּעַת, וְהַיְּסוֹד הַמַּגַּמָּתִי הָעֶלְיוֹן, בִּגְדֻלַּת צִבְיוֹנוֹ</b> – הפרטים הללו נובעים מתביעה פנימית שקיימת בכל אדם ובכל יצור להתחבר למטרה הכללית שא-לוהים מתכנן לבריאה; ובהתאם לצירוף ולסידור של הפרטים זה עם זה – כך מתגלה מטרה חכמה ועליונה זו בשיא תפארתה. <b>כֵּן הוֹלְכִים הַחַיִּים, הָאִישׁ, הַקְּבוּצִים, הַמַּחְשָׁבוֹת, הַמַּעֲשִׂים, הַקִּבּוּץ הָעִיּוּנִי עַד בִּנְיַן הַשְּׁטוּת הַיּוֹתֵר מְשֻׁכְלָלוֹת, וּקְבוּצָן שֶׁל הַשְּׁטוּת לִשְׁטוּת כּוֹלְלוֹת, שֶׁכָּל שִׁטָּה הַיּוֹתֵר מַקֶּפֶת נֶחְשֶׁבֶת בְּהָאוֹרְגָּנִיסְמוּס הַכְּלָלִי שֶׁל הָרוּחַ כִּמְבַטֵּא אֶחָד בְּתוֹךְ עִנְיָן מָלֵא</b> – המהלך של ההתקדמות האנושית מגיע מכך שכל יצור משכלל ומפתח את כישרונותיו, מחשבותיו ומעשיו באופן פרטי, ומתוך המפגש עם הסביבה נוצרת תרבות ("שיטה"), ומתוך מפגש התרבויות נוצרת חיוּת ("אורגאניות") כללית, שלכל תרבות יש בתוכה את הזווית הייחודית שלה. <b>הַקְדָּמַת נַעֲשֶׂה לְנִשְׁמָע</b>
, שנאמרה על ידי עם ישראל במעמד הר סיני,<b> הוּא הַיְּסוֹד הַיְּצִירָתִי, הַשּׁוֹרֵר בָּעוֹלָם הַמּוּחָשִׁי וְהָאִידֵּאָלִי </b>– הקדמת נעשה לנשמע במעמד הר סיני באה לבטא שקיימת קודם כל נטייה נפשית טבעית לעשייה השלמה ("נעשה"), שרק לאחריה מתבררת ההכרה השכלית שעומדת בבסיסה ("נשמע"). כך קיימים בעולם תהליכים היסטוריים וטבעיים שמתרחשים בעקבות תנועה נפשית, שרק לאחר מעשה ניתן לנתח במבט על את השתלשלות העניינים.<b> הַבִּנְיָן בְּהִתְגַּלְמוֹ מִתְקַבֵּץ הוּא מֵהַפְּרָטִים, וּבְקוֹצָם שֶׁל הַפְּרָטִים מִשְׁתַּכְלֵל הַכְּלָל </b>– בניין התרבות האנושית מתפתח ללא תכנון רציונלי אלא מכוח השילוב של התפתחות הפרטים כולם;<b> וְהָעֵדוּת עַל הַמַּחֲשָׁבָה שֶׁלְּמַעְלָה מִכָּל מַחֲשָׁבָה, עַל הַכִּוּוּנִיּוֹת הַמַּטְרָתִית שֶׁלְּמַעְלָה מִכָּל מַטָּרָה, הִיא הוֹלֶכֶת וּמִתְבַּלֶּטֶת </b>– רק בסוף היצירה ניתן לזהות את התכונה הא-לוהית שעמדה ביסוד הכל ודחפה כל פרט לייעודו. <b>וּבְמוּסַר הַחַיִּים שֶׁל הָאָדָם, אוֹתוֹ הָרָצוֹן הַכָּמוּס דּוֹחֲפוֹ תָּדִיר, וּבְיָדוֹ לָשֵׂאת עַיִן לַחֵפֶץ הַמַּגַּמָּתִי הָעוֹמֵד מִמַּעַל לוֹ </b>– כל האמור לעיל נכון גם במישור המוסרי, שבזכות היסוד המוסרי שעומד ביסוד הנשמה נדחף האדם לרצון ומטרה ומוסריים שהם מעבר למצבו הקיים; ועל זה נאמר "<b>נֵזֶר אֱלֹהָיו עַל רֹאשׁוֹ</b>" – יש לאדם כתר עליון וא-לוהי שנמצא ממעל לו והוא נדחף אליו. <b>וְכַפִי הָרוֹמְמוּת שֶׁל הַעֲלָאַת עַצְמִיּוּתוֹ אֶל הָעוֹלָם הַמַּגַּמָּתִי הָעֶלְיוֹן, זְכִירַת הַצּוּר "בְּיָהּ ד' צוּר עוֹלָמִים" </b>– ככל שהאדם מתעלה ונעשה וודאי ב"צור עולמים", ביצירה ובפיתוח הא-לוהי של ההיסטוריה, בעתיד הטוב שצפוי לעולם,<b> כָּכָה "יִמְצָא מִין אֶת מִינוֹ וְנֵעוֹר" </b>– כך הוא נפגש עם הנקודה הא-לוהית שנמצאת ביסוד נשמתו והיא מתעוררת לכך; <b>וְהַנִּיצוֹצוֹת שֶׁל הַחַיִּים, שֶׁהֵם פְּזוּרִים בְּחַגְוֵי הַנְּטִיּוֹת הַקִּטְעִיּוֹת, בָּאִים וּמְאִירִים בְּצוּרָה תֵּאוּרִית, חֲקוּקַת פָּנִים עֲשִׁירִים וּמְשֻׁכְלָלִים, וְנַעֲשִׂים חַיָּיו שֶׁל אָדָם עֶלְיוֹנִים </b>– ואזי אותם כוחות חיים מפוזרים וחלקיים, שנדמים כפועלים בצורה עיוורת חסרת מוסר, משמעות ותוכן – מקבלים אצל האדם תיאור שלם של מודעות ("חקיקת פנים") הכרתית ועליונה. <b>וְהָעָם נַעֲשֶׂה עַם קָדוֹשׁ, הָרוֹאֶה אֶת הַמַּחֲשָׁבָה הָעֶלְיוֹנָה שֶׁיֵּשׁ בְּבִנְיַן עוֹלָם בִּיצִירָתוֹ הַתּוֹלַדְתִּית </b>– תובנה זו משנה עם הזמן את התודעה הלאומית שמתחילה להכיר את המטרה הא-לוהית שעומדת ביסוד ההיסטוריה של עם ישראל;<b> וְכָל רַעְיוֹן וְכָל חֵפֶץ אִישִׁי הֲרֵי זֶה מִתְעַלֶּה, וְחוֹזֶרֶת הַהִתְעַלּוּת הָאִישִׁית, וּמוֹסִיפָה אוֹרָה גְּדוֹלָה בְּהָאוֹפִי הַכְּלָלִי, שֶׁנַּעֲשֶׂה יוֹתֵר בָּהִיר וְיוֹתֵר מַזְהִיר </b>– וכל התפתחות אישית, מחשבתית ורצונית, של כל אחד מישראל מהדהדת חזרה לאופי הלאומי, וכך המערכות מזינות זו את זו.<b> וְהָרְצוֹנוֹת הַסְּמוּיִים נַעֲשִׂים מְלֵאֵי דֵעָה, בְּהִירֵי מְצִיאוּת, וְאוֹתוֹ הַחֹשֶׁךְ שֶׁבְּדֶרֶךְ רְשָׁעִים הוֹלֵךְ וְנִגְרָשׁ, וְנָסוּ הַצְּלָלִים </b>– ככל שהרצונות הפנימיים הולכים ונחשפים, כך מסתלקים הרשע והאפילה;<b> וְאוֹתוֹ דֶּרֶךְ הַטּוֹב, אוֹתוֹ הֲדַר הַנֹּעַם, הַמּוּסָר הַיּוֹתֵר עֶלְיוֹן, הַנִּשְׁאָב מֵהַמָּקוֹר הָאֱלֹהִי הַיּוֹתֵר טָהוֹר, הוֹלֵךְ וּמְפַכֶּה אֶת מַעְיָנָיו, וּבְנֵי אָדָם 'שׁוֹאֲבִים בְּשָׂשׂוֹן מִמַּעְיְנֵי הַיְשׁוּעָה', וִישׁוּעַת ד' מְמַהֶרֶת לַחֲבֹשׁ לְכָל שִׁבְרֵי לֵב </b>– העתיד שכולל את השלמות המוסרית והטהרה המוחלטת, הולך ונעשה קרוב יותר לחיי האדם, ומעניק נחמה ורפואה לכל שבורי לב.


    


<b>הַמּוּשָׂג הַמַּגַּמָּתִי שֶׁל הַהֹוֶיָּה, שֶׁהוּא מִתְבַּטֵּא בְּאוֹתָהּ הַהַגְדָּרָה שֶׁל כְּדֵי לָדַעַת אֶת ד', הוּא עוֹלֶה וּמִתְבָּרֵר, עוֹלֶה וּמִזְדַּכֵּךְ, מִתְגַּדֵּל וּמִתְרַחֵב, מִתְעַמֵּק וּמִתְלַהֵב, לְפִי אוֹתָן הַמִּדּוֹת שֶׁהַהֹוֶיָּה כֻּלָּהּ וּפְרָטֶיהָ עִמָּהּ עוֹלִים בָּהֶן תָּדִיר. </b>מובן הידיעה המגמתית אינו כלל בגדר אחד עם אותה הידיעה, ההשכלית והמוסרית. היא עולה על כל בעשרה, בכלילותה, בהתעמקות המהותיות שלה, מתוך גדלה היא צריכה להיות חודרת בכל ומלאה כל, אין דרגה אחת מציאותית צריכה להדלג, בכל צריכה ההתדרגות לעבור, ושהייתה, שאנו משערים אותה בצורה זמנית, היא גם כן מכוונת לפי דרגה לפי מדת עליתה. כשאנו חוזים ברוחנו המדעי, והתוכן האמוני המזוקק, ואותם רגשי הלב העדינים המתלוים עמהם, את הטוהר של דעת ד' בצורה השכלית, הרגשית, מוסרית, אמונית, חזיונית, ומעשית, הומה לבנו על כל העולם השקוע בחמרנות, באלילות, בכפירות, ברשעות, במחשכים, בקצפונות ועלבונות, והננו נזרקים בבת ראש אל תשוקת ההשפעה של ההופעה משלנו על כל, ואין אנו שמים אל לב איך גם אנו בעצמנו הננו כל כך רחקי ידיעה, רחקי השלמה, עד שהננו כולנו נמשכים במערכה גדולה, ששיפוליה מגיעים עמוק עמוק בתחתיות, ועליוניותיה עולים הלוך ועלה למרומי רומים. כל ארחות התעיה דרגות הן, שבהן ועל ידן מטפסים ותופסים את אותו האור המאושר, שאנו מתגברים לבטאו בדעת ד'. ואנחנו חושבים שהננו משלימים בזה איזה פרוגרמה, ומיד שכלנו בקרבנו, ורוחנו השואף, מבשרנו, שהננו רק שוקקים לאידיאל של ידיעה ולידי שקיקה, שאין אנו יכולים גם להגות בה מפני גדלה, ומכל מקום היא היא בעצמה אותה התכונה של דעת ד' ועבודת ד', שבהם אנו רואים חזות הכל. רז ישראל הוא פשוטו כמשמעו התהלכות מחשכית ההולכת ומזככת עצמה בארך רוח, בארך זמן, בשקט ובשקידה בלתי פוסקת. הגויות, שהריחה ריח כל דהו מנועמה של תורה, לא יכלה לעמוד על אותו הרז של "מי יתן טהור מטמא" (איוב יד, ד), ודריכה מיכנית אחזתה לבסוף. כל ארחות זרות, "אשר חלק ד' לכל העמים תחת כל השמים" (דברים ד, יט). והשוית הידיעה האלהית המגמתית, לאיזה ידיעה, השכלית או מוסרית, הקטינה את המדה ומחקה את הסאה, והחשיכה עולם, במקום החפץ להאיר, ודלדלה כח במקום הראוי להגביר. וכנסת ישראל עסוקה בתיקון רוחה, בהתעמקות חשבונה, בידיעתה שאל מה שהיא עורגת "הכל צפוי והרשות נתונה" (אבות ג, טו), ושסוף כל סוף "עצת ד' היא תקום" (משלי יט, כא), ושההחשכה היא תכונה של הארה, ושהביטוי החי שהתבלט בתולדתה הנפלאה יעשה פריו, ועושה הוא את פריו בלא רפיון, בלא הפסק והפרדה. "כי כל העמים ילכו איש בשם אלהיו, ואנחנו נלך בשם ד' אלהים חיים ומלך עולם" (מיכה ד, ה).<b>הַמַּגַּמָּתִי </b>– בעל המטרה;<b> הַהֹוֶיָּה </b>– המציאות;<b> תָּדִיר </b>– הרבה פעמים;<b> בִּכְלִילוּתָהּ </b>– בשלמותה;<b> הַהִתְדַּרְּגוּת </b>– ההדרגתיות;<b> וְשֶׁהִיתָה </b>– ועיכובה;<b> חִזְיוֹנִית </b>– דמיונית;<b> הוֹמֶה </b>– סוער, כואב;<b> בִּקְצִיפוּנוֹת </b>– בכעסים;<b> בְּבַת רֹאשׁ </b>– בבת אחת ובעוצמה;<b> שְׁשִׁיפוּלֶיהָ </b>– שוליה הנמכוים;<b> אַרְחוֹת הַתְּעִיָּה </b>– דרכי הבירור;<b> פְּרוֹגְרָמָה </b>– תוכנית;<b> רָז</b> – סוד;<b> מַחֲשַׁכִּית</b> – באפלה;<b> הַגּוּיוֹת</b> – התרבות העולמית;<b> כָּל דְּהוּ</b> – קמצוץ;<b> וּדְרִיכָה מֵיכָנִית</b> – קפיאה במקום קרה;<b> הַסְּאָה</b> – קו הגבול;<b> עוֹרֶגֶת</b> – שואפת;<b> רִפְיוֹן</b> – חולשה.
<b>הַמּוּשָׂג הַמַּגַּמָּתִי שֶׁל הַהֲוָיָה, שֶׁהוּא מִתְבַּטֵּא בְּאוֹתָהּ הַהַגְדָּרָה שֶׁל כְּדֵי לָדַעַת אֶת ד', הוּא עוֹלֶה וּמִתְבָּרֵר, עוֹלֶה וּמִזְדַּכֵּךְ, מִתְגַּדֵּל וּמִתְרַחֵב, מִתְעַמֵּק וּמִתְלַהֵב, לְפִי אוֹתָן הַמִּדּוֹת שֶׁהַהֲוָיָה כֻּלָּהּ וּפְרָטֶיהָ עִמָּהּ עוֹלִים בָּהֶן תָּדִיר</b> – המטרה הא-לוהית של המציאות היא התקדמות אינסופית. ההזדהות עם מגמה זו מוגדרת ביהדות כ"ידיעת ה'", וככל שהמציאות והפרטים שבה הולכים ומתקדמים כך "ידיעת ה'" הולכת ומתעצמת (ככל שהעולם מתקדם יותר והעתיד הולך נחשף לנגד עיננו כך יכולים אנו להבין יותר את משמעותה של המטרה הא-לוהית). <b>מוּבָן הַיְּדִיעָה הַמַּגַּמָּתִית אֵינוֹ כְּלָל בְּגֶדֶר אֶחָד עִם אוֹתָהּ הַיְּדִיעָה, הַהַשְׂכָּלִית וְהַמּוּסָרִית</b> – המושג "ידיעה" בהקשר זה איננו דומה לידיעה אינטלקטואלית או מוסרית שעוסקת רק בעולם המופשט,<b> הִיא עוֹלָה עַל כֹּל בַּעֲשָׂרָה, בִּכְלִילוּתָהּ, בְּהִתְעַמְּקוּת הַמַּהוּתִיּוֹת שֶׁלָּהּ, מִתּוֹךְ גָּדְלָהּ הִיא צְרִיכָה לִהְיוֹת חוֹדֶרֶת בַּכֹּל וּמְלֵאָה כֹּל</b> – "ידיעת ה'" היא תנועת חיים מלאת עושר ושלמות, נוגעת בעומקי החיים ומתוך כך כוללת את הכל, גם את עולם החומר;<b> אֵין דַּרְגָּה אַחַת מְצִיאוּתִית צְרִיכָה לְהִדָּלֵג, בְּכֹל צְרִיכָה הַהִתְדַּרְגּוּת לַעֲבוֹר, וְשֶׁהָיְתָה, שֶׁאָנוּ מְשַׁעֲרִים אוֹתָהּ בְּצוּרָה זְמַנִּית, הִיא גַּם כֵּן מְכֻוֶּנֶת לְפִי דַּרְגָּה לְפִי מִדַּת עֲלִיָּתָהּ</b> – המטרה הא-לוהית אינה מדלגת על אף קומה במציאות ומקדמת היא את הכל, וגם שהיא ממתעכבת במדרגה מסוימת מתברר לנו שזהו עיכוב זמני, שבטווח הארוך נועד לקדם את אותה מדרגה. <b>כְּשֶׁאָנוּ חוֹזִים בְּרוּחֵנוּ הַמָּדָעִי, וְהַתֹּכֶן הָאֱמוּנִי הַמְּזֻקָּק, וְאוֹתָם רִגְשֵׁי הַלֵּב הָעֲדִינִים הַמִּתְלַוִּים עִמָּהֶם, אֶת הַטֹּהַר שֶׁל דַּעַת ד' בְּצוּרָה הַשְׂכָּלִית, הָרִגְשִׁית, מוּסָרִית, אֱמוּנִית, חִזְיוֹנִית, וּמַעֲשִׂית, הוֹמֶה לִבֵּנוּ עַל כָּל הָעוֹלָם הַשָּׁקוּעַ בְּחָמְרָנוּת, בַּאֱלִילוּת, בִּכְפִירוֹת, בְּרִשְׁעוּת, בְּמַחֲשַׁכִּים, בְּקִצְפּוֹנוֹת וְעֶלְבּוֹנוֹת</b> – לעיתים, מתוך מבט אמוני של עבודת ה' יהודית – שמתבטא בשכל, ברגש, במוסר, בדמיון ובמעשה – נפגשים אנו עם חיים טהורים ונפלאים, ואזי מתמלאים צער על העולם השקוע באפילה, צער וסכסוכים;<b> וְהִנֵּנוּ נִזְרָקִים בְּבַת רֹאשׁ אֶל תְּשׁוּקַת הַהַשְׁפָּעָה שֶׁל הַהוֹפָעָה מִשֶּׁלָּנוּ עַל כֹּל, וְאֵין אָנוּ שָׂמִים אֶל לֵב אֵיךְ גַּם אֲנוּ בְּעַצְמֵנוּ הִנֵּנוּ כֹּל כָּךְ רְחָקֵי יְדִיעָה, רְחָקֵי הַשְׁלָמָה, עַד שֶׁהִנֵּנוּ כֻּלָּנוּ נִמְשָׁכִים בְּמַעֲרָכָה גְּדוֹלָה, שְׁשִׁיפוּלֶיהָ מַגִּיעִים עָמוֹק עָמוֹק בְּתַחְתִּיּוֹת, וְעֶלְיוֹנִיּוּתֶיהָ עוֹלִים הָלוֹךְ וְעָלָה לִמְרוֹמֵי רוֹמִים</b> – מתוך כך נולד בנו רצון עז ומיידי להשפיע על העולם המלא רשעה. אלא שבאמת גם אנחנו רחוקים אין קץ מהתיקון השלם. מבט נכון יותר על המציאות מתאר מבט הרמוני יותר ודיכוטומי פחות, שבו המציאות והאנושות כולה מצויה בתהליך של התקדמות. התהליך הזה כולל את הטובים ביותר ואת הגרועים ביותר; הכל חלק ממהלך שלם. <b>כֹּל אָרְחוֹת הַתְּעִיָּה דְּרָגוֹת הֵן, שֶׁבָּהֶן וְעַל יָדָן מְטַפְּסִים וְתוֹפְסִים אֶת אוֹתוֹ הָאוֹר הַמְּאֻשָּׁר, שֶׁאָנוּ מִתְגַּבְּרִים לְבַטְּאוֹ בְּדַעַת ד'</b> – כל האירועים ההיסטוריים, מלחמות התרבות והמאבקים הלאומיים, הם חלק מ"דעת ה'"; חלק מתהליך המוביל את האדם אל האושר.<b> וַאֲנַחְנוּ חוֹשְׁבִים שֶׁהִנֵּנוּ מַשְׁלִימִים בָּזֶה אֵיזֶה פְּרוֹגְרָמָה, וּמִיָּד שִׂכְלֵנוּ בְּקִרְבֵּנוּ, וְרוּחֵנוּ הַשּׁוֹאֵף מְבַשְּׂרֵנוּ</b> מכירים <b>שֶׁהִנֵּנוּ רַק שׁוֹקְקִים לְאִידֵאָל שֶׁל יְדִיעָה וְלִידִי שְׁקִיקָה, שֶׁאֵין אָנוּ יְכוֹלִים גַּם לַהֲגוֹת בָּהּ מִפְּנֵי גָּדְלָהּ, וּמִכֹּל מָקוֹם הִיא הִיא בְּעַצְמָהּ אוֹתָהּ הַתְּכוּנָה שֶׁל דַּעַת ד' וַעֲבוֹדַת ד', שֶׁבָּהֶם אָנוּ רוֹאִים חֲזוּת הַכֹּל</b> – לפעמים אנחנו חושבים שהצלחנו להבין את "התוכנית" הא-לוהית, אולם מיד מבינים וחשים שכל מה שאנו משיגים הוא רק גילוי חלקי של המטרה הא-לוהית שלא ניתן לעולם להגדיר אותה, אולם עצם השקיקה אליה היא בגדר "ידיעת ה'" שמבחינתנו זאת היא חזות הכל. <b>רָז יִשְׂרָאֵל הוּא פְּשׁוּטוֹ כְּמַשְׁמָעוֹ הִתְהַלְּכוּת מַחֲשַׁכִּית הַהוֹלֶכֶת וּמְזַכֶּכֶת עַצְמָהּ בְּאֹרֶךְ רוּחַ, בְּאֹרֶךְ זְמַן, בְּשֶׁקֶט וּבִשְׁקִידָה בִּלְתִּי פּוֹסֶקֶת</b> – סודו של העם היהודי הוא ההתקדמות בעולם חשוך וחומרי, לאורך זמן ובהתמדה, התקדמות שאט אט מתקנת ומוסיפה טוב במציאות, יום יום ושעה שעה. <b>הַגּוּיוֹת, שֶׁהֵרִיחָה רֵיחַ כָּל דְּהוּ מִנָּעֳמָהּ שֶׁל תּוֹרָה, לֹא יָכְלָה לַעֲמֹד עַל אוֹתוֹ הָרָז שֶׁל "מִי יִתֵּן טָהוֹר מִטָּמֵא", וּדְרִיכָה מֵיכָנִית אֲחָזַתְהָ לַבְּסוֹף</b> – הדתות העולמיות, שזיהו פירור מהרעיון היהודי, ניסו לחקות אותו, אולם לא הבינו שהדרך היהודית היא לא להתנתק מחיי החומר אלא לטהר את המציאות הארצית הטמאה; ולכן חייהם הדתיים המלאכותיים קפאו במקום;<b> כֹּל אָרְחוֹת זָרוֹת, "אֲשֶׁר חָלַק ד' לְכָל הָעַמִּים תַּחַת כָּל הַשָּׁמַיִם" וְהִשְׁוִית הַיְּדִיעָה הָאֱלֹהִית הַמַּגַּמָּתִית, לְאֵיזֶה יְדִיעָה, הַשְׂכָּלִית אוֹ מוּסָרִית, הִקְטִינָה אֶת הַמִּדָּה וּמָחֲקָה אֶת הַסְּאָה, וְהֶחְשִׁיכָה עוֹלָם, בִּמְקוֹם הַחֵפֶץ לְהָאִיר, וְדִלְדְּלָה כֹּחַ בִּמְקוֹם הָרָאוּי לְהַגְבִּיר</b> – כל ניסיונותיהן של הנצרות והאסלם לפתח דרכים בעבודת ה', וניסיון ההשוואה של "ידיעת ה'" לתובנות שכליות ומוסריות אנושית, רק יצרו נזק בכך שדחקו את חיי החומר יותר מהנדרש. <b>וּכְנֶסֶת יִשְׂרָאֵל עֲסוּקָה בְּתִקּוּן רוּחָהּ, בְּהִתְעַמְּקוּת חֶשְׁבּוֹנָהּ, בִּידִיעָתָהּ שֶׁאֶל מָה שֶׁהִיא עוֹרֶגֶת "הַכֹּל צָפוּי וְהָרְשׁוּת נְתוּנָה", וְשֶׁסּוֹף כֹּל סוֹף "עֲצַת ד' הִיא תָקוּם"</b> – עם ישראל לדורותיו עסוק בתיקונו הפנימי ויודע שלמרות העיכובים במהלך ההיסטוריה, המהלך הא-לוהי לתיקון מובטח; <b>וְשֶׁהַהֶחְשֵׁכָה הִיא תְּכוּנָה שֶׁל הָאָרָה, וְשֶׁהַבִּטּוּי הַחַי שֶׁהִתְבַּלֵּט בְּתוֹלַדְתָּהּ הַנִּפְלָאָה יַעֲשֶׂה פִּרְיוֹ, וְעֹשֶׂה הוּא אֶת פִּרְיוֹ בְּלֹא רִפְיוֹן, בְּלֹא הֶפְסֵק וְהַפְרָדָה</b> – ורגעי החשכה הן למעשה רגעי ההולדה של האורה, וחיי האומה הישראלית במהלך ההיסטוריה יעשו את פעולתם הנפלאה ללא חולשה ונתק; כדברי הפסוק: "<b>כִּי כָּל הָעַמִּים יֵלְכוּ אִישׁ בְּשֵׁם אֱלֹהָיו, וַאֲנַחְנוּ נֵלֵךְ בְּשֵׁם ד' אֱלֹהִים חַיִּים וּמֶלֶךְ עוֹלָם</b>" – העמים שבויים בתודעה אלילית ומוגבלת, אולם ישראל דבקים בה' המוביל דרך כל כוחות החיים את התיקון השלם.

<b>כְּשֵׁם שֶׁשִׂכְלֵנוּ וְרִצּוֹנֵנוּ, כְּכָל דָּבָר שֶׁבַּהֲוָיָה, הוּא נִיצוֹץ מִן הַכֹּל וּמִמְּקוֹר הַכֹּל הוּא נוֹבֵעַ, וְאָנוּ עוֹלִים לַדִּין מִמֶּנּוּ עַל הָאוֹר הָעֶלְיוֹן בְּדֶרֶךְ דֻּגְמָא וּבַבּוּאָה דִּבְבּוּאָה, כֵּן אָנוּ דָּנִים עַל נְקֻדַּת הָרָצוֹן, שֶׁהִיא מְחֻבֶּרֶת לַשֵּׂכֶל, וְהִיא תְּכוּנַת בַּקָּשַׁת הַתַּכְלִית, שֶׁהוּא גַּם כֵּן נִיצוֹץ מֵהַכֹּל, וְנוֹבֵעַ מִמְּקוֹרוֹ. שׁוֹלְלִים אָנוּ אֶת כָּל הַהַגְבָּלוֹת וְהַמִּגְרָעוֹת שֶׁיֵּשְׁנָן בְּבַקָּשַׁת הַתַּכְלִית שֶׁלָּנוּ, וְאָנוּ בָּאִים לִמְצֹא צַד הָאֲצִילוּת וְהָרוֹמְמוּת שֶׁיֵּשׁ בְּבַקָּשַׁת הַתַּכְלִית, שֶׁהִיא נוֹתֶנֶת צוּרָה הֲגוּנָה לְכָל מַהֲלְכֵי הַמַּעֲשִׂים, וְאָנוּ אוֹמְרִים, שֶׁהִיא נִמְצֵאת בִּיסוֹד הַכֹּל, הַמֶּרְכָּז הָעֶלְיוֹן, מַלְכוּת אֵין סוֹף, בְּדֶרֶךְ הַשְּׁאֵלָה, רֵאשִׁית כָּל הַצִּמְצוּמִים כֻּלָּם, הַמְּבִיאָה לִיסוֹד הַכֹּל, וְהִיא בֶּאֱמֶת הַכֹּל, כָּל הָרֵאשִׁית, וְכָל הָאַחֲרִית, כָּל הַהֲוָיָה, וְכָל הַמְּבֻקָּשׁ מֵהַהֲוָיָה. שֶׁבַּהֲוָיָה</b> – שבמציאות;<b> וּבַבּוּאָה דִּבְבּוּאָה</b>
– ובהשתקפות של ההשתקפות; <b>וְהַמִּגְרָעוֹת</b> – והחסרונות.

אין דבר במציאות שאין לו שורש רוחני, ולכן <b>כְּשֵׁם שֶׁשִּׂכְלֵנוּ וְרִצּוֹנֵנוּ, כְּכָל דָּבָר שֶׁבַּהֲוָיָה, הוּא נִיצוֹץ מִן הַכֹּל וּמִמְּקוֹר הַכֹּל הוּא נוֹבֵעַ, וַאֲנוּ עוֹלִים לַדִּין מִמֶּנּוּ עַל הָאוֹר הָעֶלְיוֹן בְּדֶרֶךְ דֻּגְמָא וּבָבּוּאָה דְּבָבּוּאָה, כֵּן אֲנוּ דָּנִים עַל נְקֻדַּת הָרָצוֹן, שֶׁהִיא מְחֻבֶּרֶת לַשֵּׂכֶל, וְהִיא תְּכוּנַת בַּקָּשַׁת הַתַּכְלִית, שֶׁהוּא גַּם כֵּן נִיצוֹץ מֵהַכֹּל, וְנוֹבֵעַ מִמְּקוֹרוֹ</b> – כשם שלמחשבותינו ולרצונותינו האנושיים יש מקור רוחני, והם מעין השתקפות של המחשבה והרצון הא-לוהיים, כך גם ביחס לתכונה שמקננת בנו (שהיא תוצר של חיבור המחשבה והרצון) – בקשת המשמעות בחיים – אף היא שיקוף של האמת האובייקטיבית. כלומר, חיפוש התכלית בחיים איננו גחמה אנושית אלא ניצוץ של מקור א-לוהי אובייקטיבי. <b>שׁוֹלְלִים אָנוּ אֶת כָּל הַהַגְבָּלוֹת וְהַמִּגְרָעוֹת שֶׁיֵּשְׁנָן בְּבַקָּשַׁת הַתַּכְלִית שֶׁלָּנוּ, וַאֲנוּ בָּאִים לִמְצֹא צַד הָאֲצִילוּת וְהָרוֹמְמוּת שֶׁיֵּשׁ בְּבַקָּשַׁת הַתַּכְלִית, שֶׁהִיא נוֹתֶנֶת צוּרָה הֲגוּנָה לְכָל מַהֲלְכֵי הַמַּעֲשִׂים</b> – אנו צריכים לנקות בנפשנו את כל הצדדים הקטנים שיש בבקשת התכלית (אינטרסים, חשיבות עצמית וכדומה), ולהתחבר לצד הטהור שבה, שהוא המעניק לכל החיים תחושת אצילות ורוממות רוח; <b>וַאֲנוּ אוֹמְרִים, שֶׁהִיא</b> – בקשת התכלית, <b>נִמְצֵאת בִּיסוֹד הַכֹּל, הַמֶּרְכָּז הָעֶלְיוֹן, מַלְכוּת אֵין סוֹף</b> או <b>בְּדֶרֶךְ הַשְּׁאֵלָה, רֵאשִׁית כָּל הַצִּמְצוּמִים כֻּלָּם, הַמְּבִיאָה לִיסוֹד הַכֹּל</b> – צריכים להפנים שבקשת המשמעות הא-לוהית היא מרכז החיים שמעניק נצחיות ("מלכות אין סוף") לכל דבר, או בניסוח אחר: הבסיס הכללי והאינסופי לכל הפרטים המצומצמים במציאות; <b>וְהִיא בֶּאֱמֶת הַכֹּל, כָּל הָרֵאשִׁית, וְכָל הָאַחֲרִית, כָּל הַהֲוָיָה, וְכָל הַמְּבֻקָּשׁ מֵהַהֲוָיָה</b> – לעיתים בקשת התכלית מוחקת ומאבדת את הערך של המעשים הקטנים שבחיים, אולם אם מזככים שאיפה זו ומתקרבים למקורה אנחנו נחשפים לבקשת הבקשות, לשאיפה הטהורה ביותר, שהיא היסוד לכל ההתקדמות האנושית והעולמית.

<b>מֶרְכַּז הָעוֹלָם הוּא בָרָצוֹן הַחָפְשִׁי, שֶׁיִּתְעַלֶּה, וְיִהְיֶה, עִם כָּל חָפְשׁוֹ שֶׁהוּא כִּשָּׁרוֹן עַצְמִי עָדִין, עָזִיז וּמַתְמִיד בִּפְעֻלָּתוֹ לְטוֹבָה קְבוּעָה הַהוֹלֶכֶת וּמִתְעַלָּה. וְתֹכֶן זֶה הוּא דְּמוּת הָ א ד ם , שֶׁנִּשְׁמָתוֹ הַכּוֹלֶלֶת שׁוֹלַחַת אֶת קַוֶּיהָ בְּכָל מָקוֹם וְאֹפֶן שֶׁיֵּשׁ לוֹ כְּלִי הַמַּתְאִים עִם אוֹרָהּ. וְהִתְפַּשְּׁטוּתָהּ שֶׁל נִשְׁמַת אָדָם עֶלְיוֹן זֶה הוּא מְלֹא כָּל עוֹלָמִים, שֶׁבְּכֻלָּם יִמָּצֵא אָדָם מֻגְבָּל רָשׁוּם בְּקַוִּים מְיֻחָדִים שֶׁל אוֹר מֶרְכָּזִי זֶה.חָפְשׁוֹ</b> – החופש שלו; <b>עָזִיז</b> – עוצמתי; <b>קַוֶּיהָ</b> – השפעותיה.
<b>הַמֶּרְכָּז הָעוֹלָם הוּא בָרָצוֹן הַחָפְשִׁי, שֶׁיִּתְעַלֶּה, וְיִהְיֶה, עִם כָּל חָפְשׁוֹ שֶׁהוּא כִּשָּׁרוֹן עַצְמִי עָדִין, עָזִיז וּמַתְמִיד בִּפְעֻלָּתוֹ לְטוֹבָה קְבוּעָה הַהוֹלֶכֶת וּמִתְעַלָּה</b> – הממד החשוב והמרכזי ביותר בעולם הוא הרצון החופשי של האדם, היינו רצון עדין ועוצמתי לא להיות מוגבל בשום דבר אלא ללכת ולהתקדם לאינסוף. <b>וְתֹכֶן זֶה הוּא דְּמוּת הָ א ד ם , שֶׁנִּשְׁמָתוֹ הַכּוֹלֶלֶת שׁוֹלַחַת אֶת קַוֶּיהָ בְּכָל מָקוֹם וְאֹפֶן שֶׁיֵּשׁ לוֹ כְּלִי הַמַּתְאִים עִם אוֹרָהּ</b> – היצור שמגלם יותר מכל את הרצון החופשי זהו האדם, שנשמתו דוחפת אותו להתקדמות בכל תחום שידו משגת; <b>וְהִתְפַּשְּׁטוּתָהּ שֶׁל נִשְׁמַת אָדָם עֶלְיוֹן זֶה הוּא מְלֹא כָּל עוֹלָמִים, שֶׁבְּכֻלָּם יִמָּצֵא אָדָם מֻגְבָּל רָשׁוּם בְּקַוִּים מְיֻחָדִים שֶׁל אוֹר מֶרְכָּזִי זֶה</b> – קיימת "אדמיות" גדולה, שההגדרה שלה כאמור היא הרצון לחופש אינסופי, וה"אדמיות" הזו מתגלמת בבני אדם פרטיים שכל אחד מקדם זאת בגזרתו.

<b>לַהַמְגַמּוֹת הָאִידֵיאָלִיּוֹת הָעֶלְיוֹנוֹת יוֹנְקוֹת הֵן חִיּוּתָן מִגּוּפָן. כָּל מַגָּמָה מְסַפֶּקֶת לְעַצְמָהּ, וּמַטְּרָתָהּ וְתַכְלִיתָהּ בְּקִרְבָּהּ. "נִימִין דְּאָרִיךְ לָא מִסְתַּבְּכָן דָּא בְדָּא" (זוהר משפטים, יד). וְהַמַּגָּמוֹת הָאִידֵיאָלִיּוֹת הַמֻּשְׁרָשׁוֹת בְּעוֹלָם הַמַּעֲשֶׂה כֻּלָּן קְשׁוּרוֹת וּמְשֻׁלָּבוֹת הֵן אַחַת בְּרֵעוּתָהּ בִּרְתּוּקוֹת שֶׁל שַׁלְשְׁלָאוֹת אֲרֻכּוֹת וּגְדוֹלוֹת מְאֹד, חֶבֶל בְּחֶבֶל, נִימָא בְּנִימָא, וְהַמַּגָּמָה הָאַחֲרוֹנָה אִי אֶפְשָׁר לְתָפְשָׂהּ כִּי אִם כְּשֶׁעוֹלִים לְסְפִירָה יוֹתֵר עֶלְיוֹנָה, לְעוֹלָם יוֹתֵר מֵאוֹר וּמְתֻקָּן, "נִימִין דִּזְעֵיר מִסְתַּבְּכָן דָּא בְדָּא" (שם), עַד אֲשֶׁר הַבְּהִירוּת הָעֶלְיוֹנָה מוֹפִיעָה לְהוֹדִיעַ וּלְהִוָּדַע. שֶׁהַכֹּל עִנְיָן אֶחָד, "ד' הוּא הָאֱלֹהִים" (מלכים א יח, לט). הַמַּגָּמוֹת</b> – המטרות; <b>מִגּוּפָן</b> – מעצמן; <b>נִימִין דְּאָרִיךְ לָא מִסְתַּבְּכָן דָּא בְדָּא</b> – השערות הארוכות לא מסתבכות זו בזו; <b>לִסְפִירָה</b> – למדרגה; <b>נִימִין דִּזְעֵיר מִסְתַּבְּכָן דָּא בְדָּא</b> – השערות הקצרות מסתבכות זו בזו.
<b>הַמַּגָּמוֹת הָאִידֵיאָלִיּוֹת הָעֶלְיוֹנוֹת יוֹנְקוֹת הֵן חִיּוּתָן מִגּוּפָן</b> – המטרות המופשטות של העולם עומדות כל אחת בפני עצמן, <b>כָּל מַגָּמָה מְסַפֶּקֶת לְעַצְמָהּ, וּמַטְּרָתָהּ וְתַכְלִיתָהּ בְּקִרְבָּהּ</b> – בממד התיאורטי כל אידיאל יכול לחיות עם עצמו (למשל ניתן להסביר כיצד אידאל האהבה ממלא לבדו את כל צרכי העולם, ואידיאל היראה אף הוא מספק את כל צרכי המציאות); רעיון זה נרמז בדברי הזוהר ש"<b>נִימִין דְּאָרִיךְ לָא מִסְתַּבְּכָן דָּא בְדָּא</b>" – השערות הארוכות של שיער הראש, דווקא בגלל אורכן, עומדות כל אחת לעצמן ואינן נקשרות זו בזו. <b>וְהַמַּגָּמוֹת הָאִידֵיאָלִיּוֹת הַמֻּשְׁרָשׁוֹת בְּעוֹלָם הַמַּעֲשֶׂה כֻּלָּן קְשׁוּרוֹת וּמְשֻׁלָּבוֹת הֵן אַחַת בְּרֵעוּתָהּ בִּרְתּוּקוֹת שֶׁל שַׁלְשְׁלָאוֹת אֲרֻכּוֹת וּגְדוֹלוֹת מְאֹד, חֶבֶל בְּחֶבֶל, נִימָא בְּנִימָא</b> – לעומת זאת, כאשר מורידים את האידאלים לחיי המעשה, חייב כל אידיאל להתחשב עם אידיאל נוסף (למשל על מנת לנהל חיי משפחה בפועל צריכים אהבה מצד אחד וגבולות יראה מצד שני); <b>וְהַמַּגָּמָה הָאַחֲרוֹנָה אִי אֶפְשָׁר לְתָפְשָׂהּ כִּי אִם כְּשֶׁעוֹלִים לְסְפִירָה יוֹתֵר עֶלְיוֹנָה, לְעוֹלָם יוֹתֵר מֵאוֹר וּמְתֻקָּן</b> – והמדרגה השלמה נבנית בדינמיקה שבין האידיאלים המתנגשים זה בזה בעולמנו הארצי והמוגבל, כדברי הזוהר: "<b>נִימִין דִּזְעֵיר מִסְתַּבְּכָן דָּא בְדָּא</b>" – השערות הקצרות של הזקן, דווקא בגלל שהן קצרות ו'מוגבלות', נוטות להסתבך זו בזו; <b>עַד אֲשֶׁר הַבְּהִירוּת הָעֶלְיוֹנָה מוֹפִיעָה לְהוֹדִיעַ וּלְהִוָּדַע שֶׁהַכֹּל עִנְיָן אֶחָד</b>– עד שמגיעים כאמור למדרגה השלמה והבהירה שאזי האחדות בין האידאלים המופשטים לחיי המעשה נגלית לכל; "<b>ד' הוּא הָאֱלֹהִים</b>" – המציאות העליונה שבה ההוויה מאוחדת ("ה') היא למעשה הוויה מקבילה למציאות הארצית שמתפרטת לכוחות שונים ("א-לוהים").

<b>כְּשֶׁאָנוּ נִשְׁאָלִים עַל הַחַיִּים הַחֶבְרָתִיִּים מַה הִיא מַגַּמָּתָם, אֵין לָנוּ תְּשׁוּבָה מֵאוֹתָם הַחַיִּים עַצְמָם, כִּי אִם זְקוּקִים אָנוּ לָבֹא לִשְׁאִיפָה שֶׁל עוֹלָם גָּדוֹל וְנִשְׂגָּב מֵהֶם, שֶׁמִּקְצָת מִזְּהִירֻיּוֹתָיו מִתְרָאִים לְפָנֵינוּ בְּעוֹלָם הַדַּעַת, וּבְכָל הַמֶּרְחָבִים שֶׁל הָעוֹלָם הָרוּחָנִי. וּבָזֶה כְּבָר אָנוּ בָּאִים בְּהֶסְכָּמָה, שֶׁאִי אֶפְשָׁר כְּלָל שֶׁתְּהֵיֶה כָּל הַשְּׁאִיפָה הָאֲנוּשִׁית שְׁקוּעָה רַק בְּאוֹתָם הַחַיִּים הַחֶבְרָתִיִּים לְבַדָּם, וְלֹא עוֹד אֶלָּא שֶׁהַדָּבָר מֻכְרָח הוּא, שֶׁאִם יֶחְדְּלוּ הַחַיִּים הַחֶבְרָתִיִּים מִינִיקַת לִשְׁדָּם מֵאוֹתָם הַחַיִּים הָעֶלְיוֹנִים שֶׁהֵם לְמַעְלָה מֵהֶם, וְשֶׁהֵם עוֹשִׂים אֶת הוִיתָם לְהוִויָּה מַטְּרָתִית, יִפְחַת מְאֹד הָעֵרֶךְ הַחִיּוּנִי שֶׁלָּהֶם עַצְמָם, וּמִמֵּילָא יִתְגַּלּוּ בְּקִרְבָּם מִגְרָעוֹת גְּדוֹלוֹת, עַד שֶׁיִּהְיוּ יוֹרְדִים גַּם בְּעֶרְכָּם. וּבִשְׁבִיל כָּךְ תִּקּוּן הָעוֹלָם דּוֹרֵשׁ צִפִּיַּת יְשׁוּעָה עֲמוּקָּה מִמַּעְיְנֵי הַיְשׁוּעָה הָעֶלְיוֹנִים. וְתִקְוָתָם שֶׁל יִשְׂרָאֵל הַנִּצְחִית לְאוֹרוֹ שֶׁל מָשִׁיחַ, לְאוֹר ד' בְּעוֹלָמוֹ, הִיא הִיא בְּסִיסוֹ שֶׁל עוֹלָם, שֶׁל כָּל מַצָּבָיו, גַּם שֶׁל הָעוֹלָם הַחֶבְרָתִי, עִם כָּל הִסְתַּעֲפֻיּוֹתָיו. וּמוּכְרָח הַדָּבָר, שֶׁאֲנָשִׁים צוֹפִים יִמְצְאוּ, שֶׁכָּל מְעִינָם יִהְיֶה שָׁקוּעַ בְּאוֹתָן הַמַּגָּמוֹת הָעֶלְיוֹנוֹת, וְחִזְיוֹנָם יִהְיֶה עוֹלֶה וּמַרְעִיף עַל גַּבֵּי הַחִזְיוֹנוֹת הַחֶבְרָתִיִּים, הַנּוֹטְלִים כָּל כָּךְ מָקוֹם כַּמּוּתִי גָּדוֹל בְּעוֹלָמֵנוּ. אוֹתוֹ הָרוּחַ הַמְחַיֶּה אֶת הַחַיִּים הַחֶבְרָתִיִּים צָרִיךְ שֶׁיִּהְיֶה בְּעַצְמוֹ לָקוּחַ מֵאֲצִילוּת הָרוּחַ הָעֶלְיוֹן שֶׁל הַחַיִּים הָעֶלְיוֹנִים, הַחַיִּים הַקְּדוֹשִׁים הַשְּׁמֵימִיִּים, חַיֵּי הַחָכְמָה, חַיֵּי הָעֵדֶן הַקָּדוֹשׁ שֶׁל נֹעַם ד'. וּמִמֵּילָא הוּא מוּכָן לִהְיוֹת עוֹשֶׂה בַּחַיִּים הַחֶבְרָתִיִּים מֵעֵין דֻּגְמָתוֹ, מֵעֵין דֻּגְמָא שֶׁל מַעְלָה, לְהַשְׁכִּין אֶת שְׁלוֹם הַמְּרוֹמִים בָּאָרֶץ, וּשְׁכִינָה בְּתַחְתּוֹנִים. זֹאת הִיא הַ<b>מַּגָּמָה</b> הַיְסוֹדִית שֶׁל נִשְׁמַת יִשְׂרָאֵל, לִחְיוֹת חַיִּים אֱלֹהִיִּים בַּמּוּבָן הַחֶבְרָתִי, כְּמוֹ שֶׁהַחַיִּים הַלָּלוּ הֵנָּם מְצוּיִים לְמַעְלָה מִן הַחֶבְרָה, וּכְמוֹ שֶׁהֵם נִסְקָרִים בְּמַשְׂאַת נַפְשָׁם שֶׁל יְחִידֵי סְגֻלָּה הַמְּקֻדָּשִׁים. נַחֲלַת יִשְׂרָאֵל הַיְסוֹדִית הִיא מַתָּנָה זוֹ, שֶׁהַחַיִּים הַחֶבְרָתִיִּים שֶׁלָּהֶם הִיא דֻּגְמָא שֶׁל מַעְלָה, מַלְכוּת בֵּית דָּוִד הִיא דֻּגְמַת מַלְכוּת שָׁמַיִם הָעֶלְיוֹנָה</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים– געגועינו למלכות דוד היא געגוע עמוק למדינה המתנהלת לאור ערכי הנצח הא-לוהיים; <b>וְהַסְּגֻלּוֹת הַשְּׁמֵימִיּוֹת גְּנוּזוֹת בָּהּ, וְהֵן מֻכְרָחוֹת לָצֵאת לְאוֹר בְּכָל מִלּוּאָם, בְּמִלּוּי הַמַּלְכוּתִי, בְּהִתְכּוֹנְנוּת כִּסֵּא ד' עַל מְכוֹנוֹ</b> – והתכונות הרוחניות של מלכות זו יצאו אל הפועל במערכות המשפט, הכלכלה, הביטחון והחברה; כדברי הנבואה: "<b>עַל כִּסֵּא דָוִד וְעַל מַמְלַכְתּוֹ, לְהָכִין אוֹתָהּ וְלִסְעָדָהּ</b>". <b>וְהַמְּשִׁיחִיּוּת בְּעַצְמוּתָהּ סְגֻלַּת יִשְׂרָאֵל הִיא, סְגֻלַּת הָאֻמָּה, שֶׁהִיא צְרִיכָה לְהִתְפַּתֵּחַ בְּקִרְבָּהּ, וּמוּכְרַחַת לְהִגָּאֵל מִמְּצִירֶיהָ וְכָל הַמְּצִיקִים לָהּ</b> – ניהול המציאות מתוך ערכים רוחניים עליונים ("משיחיות") זוהי התכונה המהותית של האומה הישראלית, והיא צריכה להיפטר מאלו שמפריעים לה למלא את ייעודה מבחינה פיסית ומבחינה תרבותית; <b>הַשּׁוֹשַׁנָּה הָעֶלְיוֹנָה צְרִיכָה שֶׁיְּפַנּוּ מִכָּל צְדָדֶיהָ הַקּוֹצִים וְהַחֹתִים הָעוֹקְצִים אוֹתָהּ, וְתִתְיַחֵד עִם דּוֹדָהּ בְּאַהֲבָה, מַלְכוּת שָׁמַיִם וּמַלְכוּת הָאָרֶץ בְּחֲטִיבָה אַחַת</b> – כנסת ישראל שנמשלת לשושנה, מוקפת במתנגדים (כדוגמת הקוצים שסובבים את השושנה), ולאחר שתחלץ מהם תוכל להתאחד עם הקב"ה, ומציאות זו תבוא לידי ביטוי בעת ש <b>הָאִידֵיאָל הַחֶבְרָתִי וְהָאִידֵיאָל הָרוּחָנִי הַמְּרוֹמֵם הַגָּדוֹל מֵעַל כָּל חַיֵּי חֶבְרָה וְקִבּוּץ, הַחוֹבֵק בִּמְתֵי שְׁחָקִים בְּגָדְלוֹ וְתַעֲצוּמוֹת הַפְשָׁטָתוֹ, הַמָּלֵא הוֹד נֵצַח נְצָחִים, מִתְאַחֲדִים וּמִתְמַזְּגִים יַחַד</b> – האידאל הגדול, המופשט והנצחי יתממש בחיי האומה הישראלית ובעולם כולו, וזוהי משמעות הפסוק שלעתיד לבוא יהיה "<b>ד' אֶחָד וּשְׁמוֹ אֶחָד</b>".

<b>הָעוֹלָם עוֹמֵד לַעֲלוֹת מִמַּעַל לְמַצָּב עֲבוֹדַת הָאֲדָמָה, בְּצוּרָתָהּ הָאֻמְלָלָה, שֶׁתֹּאַר קְלָלָה יֵשׁ לָהּ. הַזְּרִיעָה וְכָל עֲמָלָהּ, הַזְּרִיָּה, וְהַנִּכּוּשׁ שֶׁקָּדַם לַקְּצִירָה, כָּל אֵלֶּה תּוֹצָאוֹת שֶׁל נְפִילָה הֵן, מֵעִקְּבוֹת הַחֵטְא, "בְּזֵעַת אַפֶּךָ תֹּאכַל לֶחֶם" (בְּרֵאשִׁית ג, יט). יַעֲלֶה רוּחַ הָאָדָם לְמַעְלָה, וְתַעֲנֶה הָאָרֶץ לְעֻמָּתוֹ בְּרָכָה עֶלְיוֹנָה, "יִרְעַשׁ כַּלְּבָנוֹן פִּרְיוֹ" (תְּהִלִּים עַב, טז), 'וְגֻלּוּסְקָאוֹת וּכְלֵי מִלְּתָא מֵאֶרֶץ יִצְמָחוּ' (עַל פִּי שַׁבָּת ל, ב), וַעֲבוֹדַת הָאָדָם גַּם הַמַּעֲשִׂית תִּקַּח לָהּ תֹּאַר עֶלְיוֹן יוֹתֵר. מֵעֵין עֲלִיָּה זוֹ הוּא אוֹר הַמִּתְגַּלֶּה בַּשְּׁמִטָּה, בְּשַׁבַּת הָאָרֶץ, שָׁנָה שֶׁל שְׁבִיתָה מִכָּל עֲבוֹדַת הָאָרֶץ, וְדַי לָאָדָם בִּבְרָכַת הָאֲדָמָה, מִמַּתַּת ד' עָלֶיהָ, וְהַהִתְחָרוּת הָאֱנוֹשִׁית חָדְלָה, וְהַלֵּב מִתְעַדֵּן עַד כְּדֵי הַכָּרַת אֲחוֹת כָּל הַחַיִּים כֻּלָּם, "וְלִבְהֶמְתְּךָ וְלַחַיָּה אֲשֶׁר בְּאַרְצְךָ תִּהְיֶה כָל תְּבוּאָתָהּ לֶאֱכֹל" (וַיִּקְרָא כּה, ז). אָמְנָם גַּם יוֹבֵל, גַּם שְׁמִטָּה, רְשָׁמִים הֵם שֶׁל עוֹלָם חָדָשׁ, שֶׁהָעוֹלָם הַהֹוֶה אֵינֶנּוּ מַנִּיחַ לִקְבֹּעַ אֶת כָּל הַחוֹתָם כֻּלּוֹ, אֲבָל מְבַשְּׂרִים הֵם טוֹב עֶלְיוֹן, הַבָּא מִזְּרִיחָה שֶׁל רוּחָנִיּוּת יוֹתֵר עֶלְיוֹנָה. אֲבָל בֵּין כָּךְ וְכָךְ חוֹבַת הָאָדָם בְּצוּרָתוֹ הַמַּדָּעִית לְרוֹמֵם אֶת עֲבוֹדַת הָאֲדָמָה מִשִּׁפְלוּתָהּ, וְזֶה עוֹשֶׂה אוֹר ד' בַּמַּדָּע הָאֱנוֹשִׁי, "וְעַתִּידִין כָּל בַּעֲלֵי אֻמָּנִיּוּת שֶׁיַּעַמְדוּ עַל הַקַּרְקַע" (יְבָמוֹת סג, א), הַקַּרְקַע תֵּצֵא מִקִּלְלָתָהּ בְּחֶלְקָהּ הַיּוֹתֵר גָּדוֹל, מִפְּנֵי שֶׁהַחָכְמָה תִּגְאָלֶנָּה. אֲבָל כָּל זֶה תִּהְיֶה גְּאֻלַּת הָאָדָם, שֶׁהִיא רַק תַּכְשִׁיר גְּאֻלַּת הָעוֹלָם. אֲבָל גְּאֻלַּת הָעוֹלָם עַצְמָהּ תִּתְרוֹמֵם מֵעַל הַצֹּרֶךְ שֶׁל עֲמִידָה עַל הַקַּרְקַע, וְלֹא חוֹבָה כִּי אִם עֵדֶן תִּשָּׁאֵר עֲבוֹדַת הָאֲדָמָה, וּבְגַן עֵדֶן יְטַיֵּל הָאָדָם, וְשָׁמָּה יִהְיֶה "לְעָבְדָהּ וּלְשָׁמְרָהּ" (בְּרֵאשִׁית ב, טו), וְהָעֵדֶן עַצְמוֹ "עַיִן לֹא רָאֲתָה אֱלֹהִים זוּלָתְךָ יַעֲשֶׂה לִמְחַכֵּה לוֹ" (יְשַׁעְיָהוּ סד, ג), הוּא לְמַעְלָה מִכָּל עֲבוֹדָה וּמִכָּל שְׁמִירָה. וְגַם אוֹתוֹ הֶעָתִיד מַרְשֵׁם הוּא אֶת זֹהַר אוֹרוֹ עַל הַהֹוֶה, וּבַתְּקוּפוֹת הַיּוֹתֵר מְאִירוֹת תִּהְיֶה רְשִׁימָתוֹ יוֹתֵר נִכֶּרֶת, עַד הִתְעַלּוּת עֶלְיוֹנָה. שֶׁהַכֹּל מִתְעַלֶּה, הַכֹּל מִתְפַּתֵּחַ, וְהַכֹּל דּוֹלֵג וְדוֹהֵר לְמַעְלָה, הַכֹּל שָׂמֵחַ, מִתְרַעֵעַ, מְרַנֵּן, וּמָלֵא גִּילָה פְּנִימִית, וְשֶׁבַע שְׂמָחוֹת, וְנַחַת עֲדָנִים, וְהוֹד הַכֹּל, וְהֶדֶר מְקוֹר הַכֹּל מֵאִיר בְּחֶלְקִיּוּתוֹ שֶׁל כָּל אֶחָד. וְהַמּוּסָר הַהֹוֶה קָשׁוּר בּוֹ, אוֹרוֹ וְיִשְׁעוֹ שֶׁל הַקֵּץ הַיּוֹתֵר מְרוֹמֵם אֵינֶנּוּ נִתָּק מֵהַתֹּכֶן הַמּוּסָרִי שֶׁל הַהֹוֶה, וְ"סֻכַּת עוֹרוֹ שֶׁל לִוְיָתָן" (בָּבָא בַּתְרָה עה, א), הַכֹּל לְפִי מַעֲשָׂיו שֶׁל כָּל אֶחָד וְאֶחָד. זֹאת הִיא הַדֵּעָה הָעֶלְיוֹנָה, הַדֵּעָה הַיִּשְׂרָאֵלִית, הַיּוֹדַעַת לְהוֹקִיר אֶת הַחַיִּים הַמּוּסָרִיִּים בְּתִפְאֶרֶת נֵצַח הוֹדָם, מַה שֶּׁלֹּא יָדַע כָּל עַם וְלָשׁוֹן, 'וְלֹא תְשׁוּרֵם עֵין כָּל חָכָם עָרֵל בָּשָׂר' (עַל פִּי יְחֶזְקֵאל מד, ט). וְעִם כָּל זֶה אֵין הֶעָתִיד מִתְעַמְעֵם אֲפִילוּ בִּמְאוּמָה, וְאֵין גִּילַת הוֹדוֹ מִתְמַעֶטֶת, כִּי אִם עוֹד עוֹלָה וּמִתְעַלָּה, בִּשְׁבִיל קִשְׁרָהּ הָאָמִיץ בִּיקַר הַמּוּסָר, שֶׁהוּא אָמְנָם לֹא הַמּוּסָר הָאֱנוֹשִׁי הַמֻּגְבָּל בִּתְחוּמִים כֹּל כָּךְ צָרִים, וּבָנוּי עַל יְסוֹדוֹת שֶׁהַנֶּפֶשׁ חוֹפֶשֶׁת לְהִשְׁתַּחְרֵר מֵהֶם, כִּי אִם הַמּוּסָר הַנִּצְחִי. הַמּוּסָר הָאֱלֹהִי אוֹר הַחַיִּים הוּא מִצַּד עַצְמוֹ, לֹא רְצוּעוֹת עַל קַרְנֵי שׁוֹר מוּעָד הוּא כִּי אִם עֲטֶרֶת תִּפְאֶרֶת בְּרֹאשׁוֹ שֶׁל כָּל צַדִּיק, "וְצַדִּיקִים יִירְשׁוּ אָרֶץ" (תְּהִלִּים לז, כט). וְהִתְעַלּוּת הַהֲוָיָה תַּעֲלֶה עַד שֶׁהָאֲנִיּוֹת הַיּוֹתֵר אֲמִיצָה שֶׁל הַכֹּל תִּתְבַּצֵּר בֶּאֱמֶת וְטוֹב וְנוֹשְׂאֵיהֶם. לָכֵן "בְּאַרְצָם מִשְׁנֶה יִירָשׁוּ שִׂמְחַת עוֹלָם תִּהְיֶה לָהֶם" (יְשַׁעְיָהוּ סא, ז).ממתת</b> – ממתנת; <b>חדלה</b> – פסקה; <b>אחות</b> – חיבור; <b>רשמים</b> – ניצוצות; <b>המדעית</b> – השכלית; <b>עדן</b> – עונג; <b>מרשם</b> – מטביע; <b>מתרעע</b> – מתחבר; <b>מרנן</b> – משמח; <b>ההוי</b> – הנוכחי; <b>ניתק</b> – מפורד; <b>להוקיר</b> – להעריך; <b>מתעמם</b> – מתטשטש; <b>גילת הודו</b> – שמחתו האצילית; <b>ביקר</b> – בגודל; <b>חופשת</b> – מחפשת; <b>רצועות</b> – כבלים; <b>שהאניות</b> – שהעצמיות; <b>אמיצה</b>
– חזקה;<b> תִּתְבַּצֵּר</b> – תתייצב. 
<b>הָעוֹלָם עוֹמֵד לַעֲלוֹת מִמַּעַל לְמַצָּב עֲבוֹדַת הָאֲדָמָה, בְּצוּרָתָהּ הָאֻמְלָלָה, שֶׁתֹּאַר קְלָלָה יֵשׁ לָהּ</b> – המצב בו האנושות תלויה בעבודה החקלאית הינו מצב שישתנה ככל שהגאולה תתקדם. החקלאות שואבת את האדם לעיסוק אינטנסיבי בפעולות גסות ומעשיות ומשכיחה את ייעודו הרוחני. <b>הַזְּרִיעָה וְכָל עֲמָלָהּ, הַזְּרִיָּה, וְהַנִּכּוּשׁ שֶׁקָּדַם לַקְּצִירָה, כָּל אֵלֶּה תוֹצָאוֹת שֶׁל נְפִילָה הֵן, מֵעִקְּבוֹת הַחֵטְא</b> – עבודת החקלאות מוצגת בתורה כמצב שבדיעבד, תוצר מן הנפילה והחטא שעבורם התקלל האדם "<b>בְּזֵעַת אַפֶּךָ תֹּאכַל לֶחֶם</b>". <b>יַעֲלֶה רוּחַ הָאָדָם לְמַעְלָה, וְתַעֲנֶה הָאָרֶץ לְעֻמָּתוֹ בְּרָכָה עֶלְיוֹנָה</b> – ככל שהגאולה תתקדם האנושות תתעלה יותר מבחינה רוחנית, ובהתאם לזאת צדדי הארציות של העולם הזה יתברכו, כדברי הפסוק: <b>"יִרְעַשׁ כַּלְּבָנוֹן פִּרְיוֹ"</b> – לעתיד לבא, תבוא רוח חזקה כאותה המנשבת בעצי הלבנון ותרעיש בעצי הפרי, כלומר הרוחניות תנשב ותהיה דומיננטית בעבודת האדמה; <b>"וְגֻלַּסְקָאוֹת וּכְלֵי מִלֵּת מֵאֶרֶץ יִצְמָחוּ"</b> – והארץ 'תצמיח' לחמניות ובגדי משי, היינו הגסות הארצית תצמיח תוצרים מעודנים, <b>וַעֲבוֹדַת הָאָדָם גַּם הַמַּעֲשִׂית תִּקַּח לָהּ תֹּאַר עֶלְיוֹן יוֹתֵר</b> – וצדדי החיים המעשיים יופיעו בצורה רוחנית יותר. <b>מֵעֵין עֲלִיָּה זוֹ הוּא אוֹר הַמִּתְגַּלֶּה בַּשְּׁמִטָּה, בְּשַׁבַּת הָאָרֶץ</b> – שנת השמיטה, בה שובתת הארץ מעבודה חקלאית, היא מעין 'חלון הצצה' לעתיד; זוהי <b>שָׁנָה שֶׁל שְׁבִיתָה מִכָּל עֲבוֹדַת הָאָרֶץ, וְדַי לָאָדָם בִּבְרְכַּת הָאֲדָמָה, מִמַּתַּת ד' עָלֶיהָ, וְהַהִתְחָרוּת הָאֱנוֹשִׁית חָדְלָה, וְהַלֵּב מִתְעַדֵּן עַד כְּדֵי הַכָּרַת אֲחוֹת כָּל הַחַיִּים כֻּלָּם, "וְלִבְהֶמְתְּךָ וְלַחַיָּה אֲשֶׁר בְּאַרְצְךָ תִּהְיֶה כָּל תְּבוּאָתָהּ לֶאֱכֹל"</b> – בשנה זו החקלאי שובת מעבודת האדמה, והחברה חדלה למשך שנה מתחרות וממרדף אחר הכסף, ונפתחת ל'מתנת ה'', היינו לרעיון שהממד הרוחני, האחווה וההתחשבות ביצורי החיים כולם – הם המעניקים את ההשראה והכיוון לחיים. <b>אֶמְנָם גַּם יוֹבֵל, גַּם שְׁמִטָּה, רְשָׁמִים הֵם שֶׁל עוֹלָם חָדָשׁ, שֶׁהָעוֹלָם הַהֹוֶה אֵינֶנּוּ מַנִּיחַ לִקְבֹּעַ אֶת כָּל הַחוֹתָם כֻּלּוֹ, אֲבָל מְבַשְּׂרִים הֵם טוֹב עֶלְיוֹן, הַבָּא מִזְּרִיחָה שֶׁל רוּחָנִיּוּת יוֹתֵר עֶלְיוֹנָה</b> – גם שנת היובל וגם שנת השמיטה הן רק קריאות כיוון ("רשמים") של העולם העתידי, היינו עולמנו הנוכחי איננו מסוגל להתנהל כך עדיין לאורך זמן, אולם הן מצוות שמבשרות על עידן רוחני עליון שאנו שואפים אליו. אבל בין כך וכך חובת האדם בצורתו המדעית לרומם את עבודת האדמה משפלותה, וזה עושה אור ד' במדע האנושי – ההתקדמות המדעית והטכנולוגית, שמאפשרת לאנושות להמעיט את העמל הגס של חיי היומיום בכלל והחקלאות בפרט, היא חלק מן הגאולה, <b>ו</b>על כך מתבטאים חז"ל ש"<b>עֲתִידִין כָּל בַּעֲלֵי אֻמָּנֻיּוֹת שֶׁיַּעַמְדוּ עַל הַקַּרְקַע</b>", היינו ש<b>הַקַּרְקַע תֵּצֵא מִקִּלְלָתָהּ בְּחֶלְקָהּ הַיּוֹתֵר גָּדוֹל, מִפְּנֵי שֶׁהַחָכְמָה תִּגְאָלֶנָּה</b> – הפיתוח המדעי ("אומנות") יאפשר "לעמוד על הקרקע", להתרומם מעט מעל הארציות הגסה. <b>אֲבָל כָּל זֶה תִּהְיֶה גְּאֻלַּת הָאָדָם, שֶׁהִיא רַק תַּכְשִׁיר גְּאֻלַּת הָעוֹלָם</b> – ההתעדנות המדעית היא שלב ראשון בגאולת האנושות לפני השלב השני של גאולה כללית יותר; הטכנולוגיה תאפשר להתנתק מעט מן העמל החומרי <b>אֲבָל גְּאֻלַּת הָעוֹלָם עַצְמָהּ תִּתְרוֹמֵם מֵעַל הַצֹּרֶךְ שֶׁל עֲמִידָה עַל הַקַּרְקַע</b> – בהמשך נגיע לשלב בגאולה בו לא נרגיש כלל צורך להתנתק מן העולם החומרי, <b>וְלֹא חֹבָה כִּי אִם עֵדֶן תִּשָּׁאֵר עֲבוֹדַת הָאֲדָמָה, וּבְגַן עֵדֶן יְטַיֵּל הָאָדָם, וְשָׁמָּה יִהְיֶה "לְעָבְדָהּ וּלְשָׁמְרָהּ"</b> – כל מעשה גשמי, גם חקלאי, יקבל משמעות נצחית ונוכל לעבד ולפתח אותו כדוגמת אדם הראשון בגן עדן, <b>וְהָעֵדֶן עַצְמוֹ "עַיִן לֹא רָאָתָה אֱלֹהִים זוּלָתְךָ יַעֲשֶׂה לִמְחַכֵּה לּוֹ", הוּא לְמַעְלָה מִכָּל עֲבוֹדָה וּמִכָּל שְׁמִירָה</b> – ותחושת עדן זו, שתגיע לעתיד לבוא, היא מעל כל תחושת סיפוק ויצירתיות שאנו מסוגלים להרגיש בעולמנו הנוכחי. <b>וְגַם אוֹתוֹ הֶעָתִיד מְרַשֵּׁם הוּא אֶת זֹהַר אוֹרוֹ עַל הַהֹוֶה, וּבַתְּקוּפוֹת הַיּוֹתֵר מְאִירוֹת תִּהְיֶה רְשִׁימָתוֹ יוֹתֵר נִכֶּרֶת</b> – בזמנים מיוחדים ובאנשים מיוחדים אנו יכולים למצוא גם כיום מעט רושם של אותו עדן עליון, <b>עַד הִתְעַלּוּת עֶלְיוֹנָה שֶׁהַכֹּל מִתְעַלֶּה, הַכֹּל מִתְפַּתֵּחַ, וְהַכֹּל דּוֹלֵג וְדוֹהֵר לְמַעְלָה, הַכֹּל שָׂמֵחַ, מִתְרַעֲעַ, מְרַנֵּן, וּמָלֵא גִּילָה פְּנִימִית, וְשֶׁבַע שְׂמָחוֹת, וְנַחַת עֲדָנִים, וְהוֹד הַכֹּל, וְהֶדֶר מְקוֹר הַכֹּל מֵאִיר בְּחֶלְקִיּוּתוֹ שֶׁל כָּל אֶחָד</b> – עד שנגיע לימים העתידיים שבה כל פעולה חומרית וחלקית תהיה מאוחדת עם התכלית והעדן הנצחיים. <b>וְהַמּוּסָר הַהֹוֶי קָשׁוּר בּוֹ</b> – בעתיד הנפלא, <b>אוֹרוֹ וְיִשְׁעוֹ שֶׁל הַקֵּץ הַיּוֹתֵר מְרוֹמֵם אֵינֶנּוּ נִתָּק מֵהַתֹּכֶן הַמּוּסָרִי שֶׁל הַהֹוֶה</b> – וגם כעת, אנו מקבלים השראה מוסרית מן העתיד המרומם; ו"<b>סֻכֹּת עוֹרוֹ שֶׁל לִוְיָתָן</b>"<b>, הַכֹּל לְפִי מַעֲשָׂיו שֶׁל כָּל אֶחָד וְאֶחָד</b>
– ככל שהמוסר יהיה משמעותי בחיי האדם בהווה כך יהיה שייך יותר למדרגה העתידית הכוללת את הקודש והחול יחדיו, שמכונה "סוכת עורו של לויתן" (בעל חיים ש'בולע' וכולל את הכל). <b>זֹאת הִיא הַדֵּעָה הָעֶלְיוֹנָה, הַדֵּעָה הַיִּשְׂרָאֵלִית, הַיּוֹדַעַת לְהוֹקִיר אֶת הַחַיִּים הַמּוּסָרִיִּים בְּתִפְאֶרֶת נֶצַח הוֹדָם, מַה שֶּׁלֹּא יָדַע כָּל עַם וְלָשׁוֹן</b> – זאת היא המדרגה הישראלית שמאמינה שחיים שנשמעים לצו מוסרי הם מלאי פאר ונצח באופן ש"<b>לֹא תְשׁוּרֵם עֵין כָּל חָכָם עֲרֵל בָּשָׂר</b>" – שלא יכולה לראות ('לשור') שום תרבות אנושית, חכמה ככל שתהיה. <b>וְעִם כָּל זֶה</b> – שעם ישראל מכיר שחיי ההווה כבר כעת צריכים להתנהל מבחינה מוסרית מסוג מסוים,  <b>אֵין הֶעָתִיד מִתְעַמְעֵם אֲפִילוּ בִּמְאוּמָה, וְאֵין גִּלַּת הוֹדוֹ מִתְמַעֶטֶת</b> – הוא לא מדחיק ומטשטש את הידיעה שהעתיד צריך להביא עידן מוסרי, משמח ונצחי מסוג אחר וגדול יותר, <b>כִּי אִם</b> העתיד <b>עוֹד עוֹלֶה וּמִתְעַלֶּה, בִּשְׁבִיל קִשְׁרָהּ הָאָמִיץ בִּיקַר הַמּוּסָר, שֶׁהוּא אָמְנָם לֹא הַמּוּסָר הָאֱנוֹשִׁי הַמֻּגְבָּל בִּתְחוּמִים כֹּל כָּךְ צָרִים, וּבָנוּי עַל יְסוֹדוֹת שֶׁהַנֶּפֶשׁ חוֹפֶשֶׁת לְהִשְׁתַּחְרֵר מֵהֶם, כִּי אִם הַמּוּסָר הַנִּצְחִי, הַמּוּסָר הָאֱלֹהִי אוֹר הַחַיִּים הוּא מִצַּד עַצְמוֹ</b> – לעתיד לבא האנושות תתעלה לקשר חזק עם מוסר עליון ("יקר") שאינו רק מוסר אנושי שמגביל את חופשו של האדם, כי אם מוסר א-לוהי שמעניק משמעות לכוחות החיים, וממילא אינו דוחק אותם אלא מעצים את טבעיותם; <b>לֹא רְצוּעוֹת עַל קַרְנֵי שׁוֹר מוּעָד הוּא כִּי אִם עֲטֶרֶת תִּפְאֶרֶת בְּרֹאשׁוֹ שֶׁל כָּל צַדִּיק</b>– דרכי התורה והמצוות אינם כבלים חיצוניים ("רצועות") שתפקידם לבלום את היצר הפראי של האדם ("שור מועד") ותו לא, אלא בבחינת כתר שמלווה את האדם הצדיק ודוחף אותו לשלמותו; ו"<b>צַדִּיקִים יִירְשׁוּ אֶרֶץ</b>" – וצדיקים שחיים סמור מעין זה יובילו את המציאות. <b>וְהִתְעַלּוּת הַהֲוָיָּה תַּעֲלֶה עַד שֶׁהָאֲנִיּוֹת הַיּוֹתֵר אֲמִיצָה שֶׁל הַכֹּל תִּתְבַּצֵּר בֶּאֱמֶת וְטוֹב וְנוֹשְׂאֵיהֶם</b> – המציאות תתעלה עד שהעצמיות היותר חזקה של כל פרט תתייצב על נקודות האמת, הטוב ומרחביהן; <b>לָכֵן</b> מנבא הנביא ש"<b>בְּאַרְצָם מִשְׁנֶה יִירָשׁוּ שִׂמְחַת עוֹלָם תִּהְיֶה לָהֶם</b>" – מתוך שהצדיקים ימלאו את הגסות הארצית בתורה ("משנה"), העולם יצעד לעידן מלא שמחת נצח.


<b>הַכֹּחַ הַיּוֹתֵר חָדָשׁ שֶׁיִּתְגַּלֶּה בָּעוֹלָם, לְחַדֵּשׁ אֶת הַחַיִּים בִּגְאֻלָּה שְׁלֵמָה הוּא הָעֵרֶךְ הַגָּדוֹל שֶׁיֵּשׁ לִרְצוֹן הָאָדָם בַּהֲוָיָּה כֻּלָּהּ, כַּאֲשֶׁר הוּא מִשְׁתַּלֵּם בִּשְׁלֵמוּתוֹ הַגְּמוּרָה. וְלָזֶה אֲנַחְנוּ עוֹרְגִים, כָּל מַעֲשֵׂינוּ לְשֵׁם כָּךְ מְכֻוָּנִים הֵם, לְגַלּוֹת אֶת הָאֱלֹהוּת שֶׁבִּרְצוֹן הָאָדָם. וְזֶה אָנוּ הוֹלְכִים וּמְגַלִּים עַל יְדֵי הַתָּכְנִית שֶׁל הִתְעַלּוּת הָאָדָם וְהִתְקַדְּשׁוּת רְצוֹנוֹ, שֶׁהוּא מָבוֹא לָבֹא עַל יָדוֹ לִגְבוּרַת הָרָצוֹן, לְהִתְגַּלּוּת אֱלֹהוּת בְּעֶצֶם הָרָצוֹן עַצְמוֹ, הָעוֹלֶה לְמַעְלָה מִכָּל עָמָל וּמִכָּל כִּשְׁרוֹן הַמַּעֲשֶׂה, שֶׁהוּא אַךְ הֶבֶל וּרְעוּת רוּחַ, לְגַבֵּי הַמַּעֲלָה הָעֶלְיוֹנָה שֶׁל עֲלִיַּת הָרָצוֹן לִמְקוֹרוֹ, וְהִתְגַּלּוּתוֹ בִּפְעֻלָּה. זֶה הָאִידֵאָל אֵינֶנּוּ נִפְסָק מִיִּשְׂרָאֵל, זֹאת הִיא עֲלִיַּת הַשְּׁכִינָה הַתְּדִירִית, שֶׁבְּכָל יוֹם אָנוּ מְכַוְּנִים לָהּ בַּעֲבוֹדָתֵנוּ, עֲלִיַּת רְצוֹן הָאָדָם, עַד כְּדֵי תְּפִיסַת מְקוֹמוֹ הַנּוֹעָד לוֹ בִּרְצוֹן הַהֲוָיָּה, וְאָז רְצוֹן הַהֲוָיָּה כֻּלָּהּ, אוֹר הָרָצוֹן שֶׁל הוֹפָעַת גִּלּוּי הָאֱלֹהוּת הַמֻּחְלֶטֶת מִתְגַּלֶּה עָלָיו. וְהַכֹּל מִתְחַדֵּשׁ בְּאוֹר גָּדוֹל, בְּחַיִּים חֲדָשִׁים, בְּשִׁירָה חֲדָשָׁה, בְּטֶבַע מְחֻדָּשׁ, בְּנְשָׁמוֹת חֲדָשׁוֹת, בְּדֵעוֹת חֲדָשׁוֹת, בְּהַרְגָּשׁוֹת חֲדָשׁוֹת, בְּצִיּוּר עוֹלָם מְחֻדָּשׁ, בִּרְצוֹנוֹת מְחֻדָּשִׁים, בְּבִטָּחוֹן חָדָשׁ, בְּיַחַס מְחֻדָּשׁ לַשָּׁמַיִם וְלָאָרֶץ, לְכָל הַיְּקוּם, לְאָדָם וְלִבְרִיּוֹת כֻּלָּם, לְגוֹנֵי הַחַיִּים כֻּלָּם, לַגָּלוּי וְלַסֵּתֶר, לְרוּחָנִיּוּת וְלַגַּשְׁמִיּוּת, לְחַיִּים שֶׁבַּגּוּף וְלַחַיִּים שֶׁמִּחוּץ לַגּוּף, לְהַכָּרוֹת מֻגְבָּלוֹת וּלְהַכָּרוֹת שֶׁאֵינָן מֻגְבָּלוֹת, לְנִיצוֹצוֹת פְּרָטִיִּים וְלְאוֹרוֹת כְּלָלִיִּים, לְכֵלִים מַחֲזִיקִים וְלַתְּכָנִים שֶׁלָּהֶם, לַהֶכֹּל יִבָּרֵא יַחַס חָדָשׁ בְּחִדּוּשׁ הַהִתְגַּלּוּת שֶׁל עֶרְכּוֹ הָאֲמִתִּי שֶׁל רְצוֹנוֹ שֶׁל הָאָדָם בַּמְּצִיאוּת.</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים
11. אנא תקן את הניקוד שהוספת בטעות בהודעה הקודמת (הוא הוסף גם לטקסט שאינו מודגש)

<b>בַּהֲוָיָּה</b> – בַּמְּצִיאוּת;<b> עוֹרְגִים</b> – שׁוֹאֲפִים; <b>מָבוֹא</b> – הַקְדָּמָה;<b> הֶבֶל וּרְעוּת רוּחַ</b> – חֲסַר מַמָּשׁוּת אֲמִתִּית;<b> הַתְּדִירִית</b> – הַתְּמִידִית;<b> לְגוֹנֵי</b> – לְצִדְדֵי;<b> הָעָרְלָה</b> – הָאֲטִימוּת.
<b>הַכֹּחַ הַיּוֹתֵר חָדָשׁ שֶׁיִּתְגַּלֶּה בָּעוֹלָם, לְחַדֵּשׁ אֶת הַחַיִּים בִּגְאֻלָּה שְׁלֵמָה הוּא הָעֵרֶךְ הַגָּדוֹל שֶׁיֵּשׁ לִרְצוֹן הָאָדָם בַּהֲוָיָּה כֻּלָּהּ, כַּאֲשֶׁר הוּא מִשְׁתַּלֵּם בִּשְׁלֵמוּתוֹ הַגְּמוּרָה</b> – הַחִדּוּשׁ הַגָּדוֹל בְּיוֹתֵר שֶׁיִּתְחַדֵּשׁ בָּעוֹלָם אֵינוֹ דַּוְקָא הַחִדּוּשׁ הַטֶּכְנוֹלוֹגִי אֶלָּא הַהַכָּרָה שֶׁהִתְגַּבְּרוּת רְצוֹנוֹ הַמֻּפְשָׁט שֶׁל הָאָדָם הִיא הַמֵּנִיעַ הַמֶּרְכָּזִי שֶׁל הַמְּצִיאוּת;<b> וְלָזֶה אֲנַחְנוּ עוֹרְגִים, כָּל מַעֲשֵׂינוּ לְשֵׁם כָּךְ מְכֻוָּנִים הֵם, לְגַלּוֹת אֶת הָאֱלֹהוּת שֶׁבִּרְצוֹן הָאָדָם</b> – כָּל הַהִיסְטוֹרְיָה הָאֲנוּשִׁית וְכָל דַּרְכֵי הַתּוֹרָה וְהַמִּצְווֹת חוֹתְרִים לְהַכָּרָה זוֹ. <b>וְזֶה אָנוּ הוֹלְכִים וּמְגַלִּים עַל יְדֵי הַתָּכְנִית שֶׁל הִתְעַלּוּת הָאָדָם וְהִתְקַדְּשׁוּת רְצוֹנוֹ, שֶׁהוּא מָבוֹא לָבֹא עַל יָדוֹ לִגְבוּרַת הָרָצוֹן, לְהִתְגַּלּוּת אֱלֹהוּת בְּעֶצֶם הָרָצוֹן עַצְמוֹ, הָעוֹלֶה לְמַעְלָה מִכָּל עָמָל וּמִכָּל כִּשְׁרוֹן הַמַּעֲשֶׂה</b> – כְּכָל שֶׁאָדָם מִתְקַדֵּשׁ יוֹתֵר רְצוֹנוֹ מִתְגַּבֵּר, וְהִתְגַּבְּרוּת הָרָצוֹן הַמֻּפְשָׁט זוֹהִי לְמַעֲשֶׂה הוֹפָעַת שֵׁם ה' בְּחַיֵּי הָאָדָם הַרְבֵּה יוֹתֵר מִמַּעֲשָׂיו וּמֵעֲמָלוֹ הַגְּלוּיִים,<b> שֶׁהוּא אַךְ הֶבֶל וּרְעוּת רוּחַ, לְגַבֵּי הַמַּעֲלָה הָעֶלְיוֹנָה שֶׁל עֲלִיַּת הָרָצוֹן לִמְקוֹרוֹ, וְהִתְגַּלּוּתוֹ בִּפְעֻלָּה</b> – כִּי כָּל הָעָמָל וְהַהֶשֵּׂגִים הַגְּלוּיִים הֵם חֲסְרֵי חֲשִׁיבוּת לְעֻמַּת עֶצֶם הָרָצוֹן לְהֵיטִיב (וְהִתְמַמְּשׁוּתוֹ בְּהֶמְשֵׁךְ בְּפֹעַל). <b>זֶה הָאִידֵאָל אֵינֶנּוּ נִפְסָק מִיִּשְׂרָאֵל, זֹאת הִיא עֲלִיַּת הַשְּׁכִינָה הַתְּדִירִית, שֶׁבְּכָל יוֹם אָנוּ מְכַוְּנִים לָהּ בַּעֲבוֹדָתֵנוּ, עֲלִיַּת רְצוֹן הָאָדָם, עַד כְּדֵי תְּפִיסַת מְקוֹמוֹ הַנּוֹעָד לוֹ בִּרְצוֹן הַהֲוָיָּה</b> – הִתְעַלּוּת זוֹ שֶׁל הָרָצוֹן אֵינֶנָּה חַד פַּעֲמִית אֶלָּא תַּהֲלִיךְ מִתְמַשֵּׁךְ, שֶׁבְּכָל יוֹם וָיוֹם אָנוּ מַגְבִּירִים אוֹתָהּ, עַד שֶׁהָרָצוֹן יִתְפֹּס אֶת מְקוֹמוֹ הַנָּכוֹן בַּמְּצִיאוּת,<b> וְאָז רְצוֹן הַהֲוָיָּה כֻּלָּהּ, אוֹר הָרָצוֹן שֶׁל הוֹפָעַת גִּלּוּי הָאֱלֹהוּת הַמֻּחְלֶטֶת מִתְגַּלֶּה עָלָיו</b> – וְאָז לְמַעֲשֶׂה הָרָצוֹן שֶׁל הָעוֹלָם כֻּלּוֹ (שֶׁבְּמִלִּים אֲחֵרוֹת נִתָּן לִכְנוֹתוֹ "גִּלּוּי אֱ-לֹהִים") מִתְעַצֵּם אֵצֶל הָאָדָם עוֹד וָעוֹד. 

– ככל שהמוסר יהיה משמעותי בחיי האדם בהווה כך יהיה שייך יותר למדרגה העתידית הכוללת את הקודש והחול יחדיו, שמכונה "סוכת עורו של לויתן" (בעל חיים ש'בולע' וכולל את הכל). <b>זֹאת הִיא הַדֵּעָה הָעֶלְיוֹנָה, הַדֵּעָה הַיִּשְׂרָאֵלִית, הַיּוֹדַעַת לְהוֹקִיר אֶת הַחַיִּים הַמּוּסָרִיִּים בְּתִפְאֶרֶת נֶצַח הוֹדָם, מַה שֶּׁלֹּא יָדַע כָּל עַם וְלָשׁוֹן</b> – זאת היא המדרגה הישראלית שמאמינה שחיים שנשמעים לצו מוסרי הם מלאי פאר ונצח באופן ש"<b>לֹא תְשׁוּרֵם עֵין כָּל חָכָם עֲרֵל בָּשָׂר</b>" – שלא יכולה לראות ('לשור') שום תרבות אנושית, חכמה ככל שתהיה. <b>וְעִם כָּל זֶה</b> – שעם ישראל מכיר שחיי ההווה כבר כעת צריכים להתנהל מבחינה מוסרית מסוג מסוים,  <b>אֵין הֶעָתִיד מִתְעַמְעֵם אֲפִילוּ בִּמְאוּמָה, וְאֵין גִּלַּת הוֹדוֹ מִתְמַעֶטֶת</b> – הוא לא מדחיק ומטשטש את הידיעה שהעתיד צריך להביא עידן מוסרי, משמח ונצחי מסוג אחר וגדול יותר, <b>כִּי אִם</b> העתיד <b>עוֹד עוֹלֶה וּמִתְעַלֶּה, בִּשְׁבִיל קִשְׁרָהּ הָאָמִיץ בִּיקַר הַמּוּסָר, שֶׁהוּא אָמְנָם לֹא הַמּוּסָר הָאֱנוֹשִׁי הַמֻּגְבָּל בִּתְחוּמִים כֹּל כָּךְ צָרִים, וּבָנוּי עַל יְסוֹדוֹת שֶׁהַנֶּפֶשׁ חוֹפֶשֶׁת לְהִשְׁתַּחְרֵר מֵהֶם, כִּי אִם הַמּוּסָר הַנִּצְחִי, הַמּוּסָר הָאֱלֹהִי אוֹר הַחַיִּים הוּא מִצַּד עַצְמוֹ</b> – לעתיד לבא האנושות תתעלה לקשר חזק עם מוסר עליון ("יקר") שאינו רק מוסר אנושי שמגביל את חופשו של האדם, כי אם מוסר א-לוהי שמעניק משמעות לכוחות החיים, וממילא אינו דוחק אותם אלא מעצים את טבעיותם; <b>לֹא רְצוּעוֹת עַל קַרְנֵי שׁוֹר מוּעָד הוּא כִּי אִם עֲטֶרֶת תִּפְאֶרֶת בְּרֹאשׁוֹ שֶׁל כָּל צַדִּיק</b>– דרכי התורה והמצוות אינם כבלים חיצוניים ("רצועות") שתפקידם לבלום את היצר הפראי של האדם ("שור מועד") ותו לא, אלא בבחינת כתר שמלווה את האדם הצדיק ודוחף אותו לשלמותו; ו"<b>צַדִּיקִים יִירְשׁוּ אֶרֶץ</b>" – וצדיקים שחיים סמור מעין זה יובילו את המציאות. <b>וְהִתְעַלּוּת הַהֲוָיָּה תַּעֲלֶה עַד שֶׁהָאֲנִיּוֹת הַיּוֹתֵר אֲמִיצָה שֶׁל הַכֹּל תִּתְבַּצֵּר בֶּאֱמֶת וְטוֹב וְנוֹשְׂאֵיהֶם</b> – המציאות תתעלה עד שהעצמיות היותר חזקה של כל פרט תתייצב על נקודות האמת, הטוב ומרחביהן; <b>לָכֵן</b> מנבא הנביא ש"<b>בְּאַרְצָם מִשְׁנֶה יִירָשׁוּ שִׂמְחַת עוֹלָם תִּהְיֶה לָהֶם</b>" – מתוך שהצדיקים ימלאו את הגסות הארצית בתורה ("משנה"), העולם יצעד לעידן מלא שמחת נצח.


<b>הַכֹּחַ הַיּוֹתֵר חָדָשׁ שֶׁיִּתְגַּלֶּה בָּעוֹלָם, לְחַדֵּשׁ אֶת הַחַיִּים בִּגְאֻלָּה שְׁלֵמָה הוּא הָעֵרֶךְ הַגָּדוֹל שֶׁיֵּשׁ לִרְצוֹן הָאָדָם בַּהֲוָיָּה כֻּלָּהּ, כַּאֲשֶׁר הוּא מִשְׁתַּלֵּם בִּשְׁלֵמוּתוֹ הַגְּמוּרָה</b> – החידוש הגדול ביותר שיתחדש בעולם אינו דווקא החידוש הטכנולוגי אלא ההכרה שהתגברות רצונו המופשט של האדם היא המניע המרכזי של המציאות;<b> וְלָזֶה אֲנַחְנוּ עוֹרְגִים, כָּל מַעֲשֵׂינוּ לְשֵׁם כָּךְ מְכֻוָּנִים הֵם, לְגַלּוֹת אֶת הָאֱלֹהוּת שֶׁבִּרְצוֹן הָאָדָם</b> – כל ההיסטוריה האנושית וכל דרכי התורה והמצוות חותרים להכרה זו. <b>וְזֶה אָנוּ הוֹלְכִים וּמְגַלִּים עַל יְדֵי הַתָּכְנִית שֶׁל הִתְעַלּוּת הָאָדָם וְהִתְקַדְּשׁוּת רְצוֹנוֹ, שֶׁהוּא מָבוֹא לָבֹא עַל יָדוֹ לִגְבוּרַת הָרָצוֹן, לְהִתְגַּלּוּת אֱלֹהוּת בְּעֶצֶם הָרָצוֹן עַצְמוֹ, הָעוֹלֶה לְמַעְלָה מִכָּל עָמָל וּמִכָּל כִּשְׁרוֹן הַמַּעֲשֶׂה</b> – ככל שאדם מתקדש יותר רצונו מתגבר, והתגברות הרצון המופשט זוהי למעשה הופעת שם ה' בחיי האדם הרבה יותר ממעשיו ומעמלו הגלויים,<b> שֶׁהוּא אַךְ הֶבֶל וּרְעוּת רוּחַ, לְגַבֵּי הַמַּעֲלָה הָעֶלְיוֹנָה שֶׁל עֲלִיַּת הָרָצוֹן לִמְקוֹרוֹ, וְהִתְגַּלּוּתוֹ בִּפְעֻלָּה</b> – כי כל העמל וההישגים הגלויים הם חסרי חשיבות לעומת עצם הרצון להיטיב (והתממשותו בהמשך בפועל). <b>זֶה הָאִידֵאָל אֵינֶנּוּ נִפְסָק מִיִּשְׂרָאֵל, זֹאת הִיא עֲלִיַּת הַשְּׁכִינָה הַתְּדִירִית, שֶׁבְּכָל יוֹם אָנוּ מְכַוְּנִים לָהּ בַּעֲבוֹדָתֵנוּ, עֲלִיַּת רְצוֹן הָאָדָם, עַד כְּדֵי תְּפִיסַת מְקוֹמוֹ הַנּוֹעָד לוֹ בִּרְצוֹן הַהֲוָיָּה</b> – התעלות זו של הרצון איננה חד פעמית אלא תהליך מתמשך, שבכל יום ויום אנו מגבירים אותה, עד שהרצון יתפוס את מקומו הנכון במציאות,<b> וְאָז רְצוֹן הַהֲוָיָּה כֻּלָּהּ, אוֹר הָרָצוֹן שֶׁל הוֹפָעַת גִּלּוּי הָאֱלֹהוּת הַמֻּחְלֶטֶת מִתְגַּלֶּה עָלָיו</b> – ואז למעשה הרצון של העולם כולו (שבמילים אחרות ניתן לכנותו "גילוי א-לוהים") מתעצם אצל האדם עוד ועוד. 
– כשיתגלה רצונו הא-לוהי של האדם המציאות תשתנה בתכלית: התרבות תעסוק בביטוי הצדדים הטהורים שבנפש; השירה תהיה עמוקה יותר; הטבע האנושי יהיה מעודן יותר; יחס חיובי לבריות כולן וחסד יתפשטו בעולם; עולם הרוח ועולם החומר, הנגלה והנסתר, הפרט והכלל – יקבלו משמעות רבה יותר ויזינו זה את זה; הקשר אל העבר, אל הנשמות שבכל הדורות, להכרות מופשטות, לכל התגלות אלוהית זעירה ולסודות התורה הרחבים ביותר – יתחזק. <b>וְזֶה יָבֹא עַל יְדֵי הֲסָרַת הַחֲלוּדָה וְהַזֹּהֲמָה מֵהָרָצוֹן, עַל יְדֵי הַעֲבָרַת הָעָרְלָה הַחִיצוֹנָה וְהַפְּנִימִית, עַל יְדֵי מְחִיַּת עֲמָלֵק, בָּאָדָם וּבַלְאֻמִּים, בְּבִעוּר רוּחַ הַטֻּמְאָה מֵהָעוֹלָם כֻּלּוֹ</b> – כל זאת יגיע לעולם בזכות הסרת החסימות והאטימות מן הרצון. באדם – הללו באות לידי ביטוי בערלה שעל גופו; בעמים – במציאותו הפיסית והתרבותית של עמלק; ובאמצעות המחייה של אלו – האנושות תתחדש ותטהר את רצונה.

<b>בָּעוֹלָם הוֹלְכִים הַכֹּחוֹת הָאֱנוֹשִׁיִּים וּמִתְפַּתְּחִים בְּרוּחָנִיּוּתָם, הַפִּתּוּחַ גּוֹרֵם חִלּוּק מִקְצוֹעוֹת, וְחִלּוּק הַמִּקְצוֹעוֹת הוּא גּוֹרֵם, שֶׁכָּל מִקְצוֹעַ יְפֻתַּח וְיִשְׁתַּלֵּם כָּרָאוּי. אֲבָל מַגָּמָתָהּ שֶׁל הַחֲלוּקָה הִיא שֶׁכָּל הַמִּקְצוֹעוֹת הַשּׁוֹנִים יִתְאַחֲדוּ בְּרוּחָם, כְּמוֹ שֶׁבֶּאֱמֶת הַכֹּל הוּא מְיֻחָד וּמְאֻחָד, בִּמְרוֹמֵי הָאֲצִילוּת הָאֱלֹהִית. רוּחַ הָאֱמוּנָה, הַזְּקוּקָה לַמַּחֲשָׁבָה הָאֱלֹהִית, הָיָה יוֹתֵר חָזָק בַּדּוֹרוֹת הָרִאשׁוֹנִים, מִפְּנֵי שֶׁלֹּא נִסְתַּעֲפוּ כָּל כָּךְ הָרַעְיוֹנוֹת הַמְּיֻחָדִים, וְהָיָה הַכֹּל כָּלוּל בְּיַחַד, וּבָזֶה הָיוּ יוֹתֵר קְרוֹבִים לַתֹּכֶן הָאֱלֹהִי, אֲבָל מִתּוֹךְ דֹּחַק שֶׁלָּהֶם בַּכֵּלִים הַמְּקַבְּלִים אֶת הַמַּחֲשָׁבוֹת יָצְאוּ הָרַעְיוֹנוֹת מְטֻשְׁטָשִׁים. וְאוֹר הָעוֹלָם מַשְׁפִּיעַ הוּא לְהוֹצִיא מִמַּסְגֵּר אַסִּיר, וְלִגְאוֹל אֶת הַנְּשָׁמוֹת מִמִּצְרֵיהֶם הַדְּחוּקִים. וְנִדְמֶה הַדָּבָר בְּרֵאשִׁית הַהוֹפָעָה כְּאִלּוּ הָעֲנָפִים מִתְפָּרְדִים מֵהַשֹּׁרֶשׁ, מַה שֶּׁבֶּאֱמֶת הֵנָּם מִתְבָּרְכִים רַק מִמֶּנּוּ. וּבְרֹב שֶׁפַע יָשׁוּבוּ לְהֵאָחֵד בְּאַחְדוּת הָאוֹרָה שֶׁל הַחָכְמָה הָעֶלְיוֹנָה, הַמְחַיָּה אֶת הַכֹּל. בְּהִתְבּוֹנְנוּת חוֹדֶרֶת בְּסוֹד הַנְהָגָה עֶלְיוֹנָה זוֹ יָבִין כָּל מַשְׂכִּיל לְהַחֲזִיר הַכֹּל לְשֹׁרֶשׁ הַטּוֹב, וְיֵדַע כִּי "נִשְׂגָּב שֵׁם ד' לְבַדּוֹ" (ישעיהו ב, יא), בְּ"הוֹדוֹ עַל אֶרֶץ וְשָׁמָיִם" (תהילים קמח, יג).מגמתה</b> – מטרתה;<b> האצילות </b>– הרוחניות;<b> נסתעפו </b>– התפרטו;<b> ממסגר אסיר </b>– מהכבלים שהם אסורים בהם;<b> ממצריהם </b>– ממגבלותיהם;<b> חודרת </b>– עמוקה.
<b>בָּעוֹלָם הוֹלְכִים הַכֹּחוֹת הָאֱנוֹשִׁיִּים וּמִתְפַּתְּחִים בְּרוּחָנִיּוּתָם, הַפִּתּוּחַ גּוֹרֵם חִלּוּק מִקְצוֹעוֹת, וְחִלּוּק הַמִּקְצוֹעוֹת הוּא גּוֹרֵם, שֶׁכָּל מִקְצוֹעַ יְפֻתַּח וְיִשְׁתַּלֵּם כָּרָאוּי</b> – אם בעבר הידע והכישרון אנושי היו מרוכזים יחדיו, הרי כיום, עקב התפתחות המדע, התחומים מתגדרים כל אחד בפני עצמו. תהליך זה הוא תהליך מבורך שהרי כך מתבררת כראוי כל חכמה.<b> אֲבָל מַגָּמָתָהּ שֶׁל הַחֲלוּקָה הִיא שֶׁכָּל הַמִּקְצוֹעוֹת הַשּׁוֹנִים יִתְאַחֲדוּ בְּרוּחָם, כְּמוֹ שֶׁבֶּאֱמֶת הַכֹּל הוּא מְיֻחָד וּמְאֻחָד, בִּמְרוֹמֵי הָאֲצִילוּת הָאֱלֹהִית</b> – למרות שהחילוק בין התחומים גורם להתמקצעות של אחד מהם, קיים תהליך א-לוהי שמביא להתאחדות עמוקה של כולם מחדש. מכיוון שמקור המציאות הוא בא-לוהים הרי שיש יסוד מוסרי השוזר את כל תחומי החכמה. <b>רוּחַ הָאֱמוּנָה, הַזְּקוּקָה לַמַּחֲשָׁבָה הָאֱלֹהִית, הָיָה יוֹתֵר חָזָק בַּדּוֹרוֹת הָרִאשׁוֹנִים, מִפְּנֵי שֶׁלֹּא נִסְתַּעֲפוּ כָּל כָּךְ הָרַעְיוֹנוֹת הַמְּיֻחָדִים, וְהָיָה הַכֹּל כָּלוּל בְּיַחַד, וּבָזֶה הָיוּ יוֹתֵר קְרוֹבִים לַתֹּכֶן הָאֱלֹהִי, אֲבָל מִתּוֹךְ דֹּחַק שֶׁלָּהֶם בַּכֵּלִים הַמְּקַבְּלִים אֶת הַמַּחֲשָׁבוֹת יָצְאוּ הָרַעְיוֹנוֹת מְטֻשְׁטָשִׁים</b> – בעבר הרחוק, דווקא בגלל שהאמונה הייתה כל כך משמעותית בנפש האנושית, האפילה היא על תחומי ידע אחרים. ההתבוננות על המציאות הייתה רק על פי חזיון רוחני ("מחשבה א-לוהית") שאמנם איחד את הכל אולם גם גרם לטשטוש ולחוסר פירוט בין המחשבות השונות, ולא היו כלים מבוררים לעכל כל אחת מהן בפני עצמה. <b>וְאוֹר הָעוֹלָם מַשְׁפִּיעַ הוּא לְהוֹצִיא מִמַּסְגֵּר אַסִּיר, וְלִגְאוֹל אֶת הַנְּשָׁמוֹת מִמִּצְרֵיהֶם הַדְּחוּקִים</b> – תהליך הגאולה הוא לחלץ את התחומים השונים מהכבלים שאינם מאפשרים להם להתגדר ולבטא את עצמם באופן מלא;<b> וְנִדְמֶה הַדָּבָר בְּרֵאשִׁית הַהוֹפָעָה כְּאִלּוּ הָעֲנָפִים מִתְפָּרְדִים מֵהַשֹּׁרֶשׁ, מַה שֶּׁבֶּאֱמֶת הֵנָּם מִתְבָּרְכִים רַק מִמֶּנּוּ וּבְרֹב שֶׁפַע יָשׁוּבוּ לְהֵאָחֵד בְּאַחְדוּת הָאוֹרָה שֶׁל הַחָכְמָה הָעֶלְיוֹנָה, הַמְחַיָּה אֶת הַכֹּל</b> – התהליך מתרחש בכך שהאנושות מתרחקת מהדבקות בא-לוהים, ובשלב ראשון נדמה שתחומי הידע האנושיים מוסיפים כפירה בעולם ומתנתקים משורשם הא-לוהי, אולם בסופו של דבר ילך ויתברר שהתפרטות זו רק גרמה לברכה ולאיחוד מחדש של התחומים כולם במקורם, והפעם מתוך בירור והעמקה. <b>בְּהִתְבּוֹנְנוּת חוֹדֶרֶת בְּסוֹד הַנְהָגָה עֶלְיוֹנָה זוֹ יָבִין כָּל מַשְׂכִּיל לְהַחֲזִיר הַכֹּל לְשֹׁרֶשׁ הַטּוֹב, וְיֵדַע כִּי "נִשְׂגָּב שֵׁם ד' לְבַדּוֹ", בְּ"הוֹדוֹ עַל אֶרֶץ וְשָׁמָיִם"</b> – המעמיקים בסוד ההנהגה האלוהית את ההיסטוריה מבינים כיצד אחדות ה' הנשגבה ממלאת בהודה את עולם הרוח (השמיים) ועולם הטבע (הארץ) גם יחד.

 
<b>בָּעוֹלָם פּוֹעֲלִים הַהִתְפַּתְּחוּת הָאִיטִית וְהַדִּלּוּגִים הַפִּתְאוֹמִיִּים. יֶשְׁנָם בַּעֲלֵי נְשָׁמוֹת כָּאֵלֶּה שֶׁהַצַּד שֶׁל הַדְּלִיגָה מִתְגַּבֵּר בָּהֶם עַל צַד הַהִתְפַּתְּחוּת הַהַדְרָגָתִית. וְזֶהוּ הָאֹפִי הַיִּשְׂרְאֵלִי, הֵם מוּשְׁפָּעִים מֵרַעְיוֹן הַתְּשׁוּבָה הָרַבָּה, וְשׁוֹאֲפִים לִדְבָרִים רָמֵי עֵרֶךְ, שֶׁאֵין הַסְּבִיבָה וּתְנָאֵי הַחַיִּים מַסְכִּימִים עַל זֶה, וּמִכָּל מָקוֹם חֶפְצָם הֶעָז הוּא הַכֹּחַ הַגִּלְגָּלִי, הַנּוֹשֵׂא עָלָיו אֶת כָּל הָרְכוּשׁ הַיּוֹתֵר טוֹב שֶׁבַּחַיִּים.הדליגה</b> – הקפיצה;<b> העז </b>– החזק;<b> הגלגלי </b>– המניע, הדוחף.
<b>בָּעוֹלָם פּוֹעֲלִים הַהִתְפַּתְּחוּת הָאִיטִית וְהַדִּלּוּגִים הַפִּתְאוֹמִיִּים</b> – ההיסטוריה האנושית מתפתחת בהדרגה מתוך ניסוי וטעיה. אמנם לעיתים מתרחשות קפיצות דרך ("דילוגים"); בתרבות, במדע, באמונה ובמוסר, שמתרחשים בהם מעת לעת שינויים מרחיקי לכת המשנים את פני האנושות.<b> יֶשְׁנָם בַּעֲלֵי נְשָׁמוֹת כָּאֵלֶּה שֶׁהַצַּד שֶׁל הַדְּלִיגָה מִתְגַּבֵּר בָּהֶם עַל צַד הַהִתְפַּתְּחוּת הַהַדְרָגָתִית, וְזֶהוּ הָאֹפִי הַיִּשְׂרְאֵלִי</b> – באנושות ישנם כאלה שאופיים מתאים להתפתחות איטית וישנם שנוטים למהפכנות, האופי הישראלי הוא מן הסוג השני ולכן היהודים מצויים במוקדי פריצות הדרך והמהפכות שבהיסטוריה. הסיבה לכך היא ש<b>הֵם מוּשְׁפָּעִים מֵרַעְיוֹן הַתְּשׁוּבָה הָרַבָּה, וְשׁוֹאֲפִים לִדְבָרִים רָמֵי עֵרֶךְ, שֶׁאֵין הַסְּבִיבָה וּתְנָאֵי הַחַיִּים מַסְכִּימִים עַל זֶה</b> – האופי המהפכני הישראלי הוא תוצר של דבקותם בא-לוהים; דבקות שדוחפת את ישראל להתקדמות מתמדת, לשיבה אין סופית למקור הא-לוהי;<b> וּמִכָּל מָקוֹם חֶפְצָם הֶעָז הוּא הַכֹּחַ הַגִּלְגָּלִי, הַנּוֹשֵׂא עָלָיו אֶת כָּל הָרְכוּשׁ הַיּוֹתֵר טוֹב שֶׁבַּחַיִּים</b> – ורצונם העצום לקשר הדוק עם ה' (גם אם מצוי בפנימיות הנשמה) הוא המנוע לשינויים פורצי דרך בתרבות האנושית.

<b>יֶשְׁנָן כַּמָּה מַדְרֵגוֹת שֶׁל עִלּוּיִים, שֶׁיּוּכַל הָאָדָם וְהָעוֹלָם לְהִתְעַלּוֹת. הַמַּדְרֵגָה הָאַחַת הִיא שֶׁלֹּא יַעֲמֹד הַמַּצָּב עַל מַעֲמָד אֶחָד, כִּי אִם יָזוּז מִמְּקוֹמוֹ לְצַד הַמַּעֲלָה, וְזוּ הִיא רַק הַצָּלָה מִיְּרִידָה לְמַטָּה, כִּי עֲמִידָה מַמָּשׁ אִי אֶפְשָׁר. וְהַשְּׁנִית הִיא שֶׁתָּמִיד תִּהְיֶה הַתְּנוּעָה הַבָּאָה חֲזָקָה מִשֶּׁלְּפָנֶיהָ, וּבָזֶה הָעֲלִיָּה הִיא הוֹלֶכֶת הָלוֹךְ וָאוֹר. וְהַשְּׁלִישִׁית הִיא שֶׁתִּהְיֶה כָּל תְּנוּעָה כְּפוּלָה מִשֶּׁלְּפָנֶיהָ, וְכֵן הוֹלֵךְ הַדָּבָר לִבְלִי תַכְלִית בְּכֶפֶל, עַד שֶׁכָּל תְּנוּעָה בָּאָה לִהְיוֹת כּוֹלֶלֶת כָּל מַה שֶּׁבְּעִקָּר וְשֶׁבְּחִדּוּשׁ הַתְּנוּעוֹת שֶׁלְּפָנֶיהָ, עַד שֶׁכָּל רֶגַע חָדָשׁ שֶׁל חַיִּים הוּא שָׁוֶה וְנַעֲלֶה בְּאֵיכוּתוֹ עַל כָּל הַחַיִּים הַקּוֹדְמִים, וְ"יָפָה שָׁעָה אַחַת בִּתְשׁוּבָה וּמַעֲשִׂים טוֹבִים בָּעוֹלָם הַזֶּה מִכָּל חַיֵּי הָעוֹלָם הַבָּא" (אבות ד, יז).עילויים</b> – מדרגות עליונות;<b> מעמד אחד </b>– מצב סטטי;<b> הלוך ואור </b>– ומתגדלת;<b> תכלית </b>– סוף.
הקדוש ברוך הוא יצר את העולם באופן שההתקדמות היא מוכרחת בו, אולם<b> יֶשְׁנָן כַּמָּה מַדְרֵגוֹת שֶׁל עִלּוּיִים, שֶׁיּוּכַל הָאָדָם וְהָעוֹלָם לְהִתְעַלּוֹת</b>
– ישנם מספר מסלולים, זה למעלה מזה, שבהם יכולה האנושות וההיסטוריה להתקדם: <b>הַמַּדְרֵגָה הָאַחַת הִיא שֶׁלֹּא יַעֲמֹד הַמַּצָּב עַל מַעֲמָד אֶחָד, כִּי אִם יָזוּז מִמְּקוֹמוֹ לְצַד הַמַּעֲלָה, וְזוֹ הִיא רַק הַצָּלָה מִיְּרִידָה לְמַטָּה, כִּי עֲמִידָה מַמָּשׁ אִי אֶפְשָׁר</b> – מדרגת ההתקדמות הראשונה היא פשוט תנועה מינימלית קדימה. זוהי מדרגה ראשונית כי עמידה מוחלטת במקום איננה אפשרית (אדם אז עלול ליפול למטה), ולכן עצם חוסר הסטטיות הוא כבר סוג של התקדמות. <b>וְהַשְּׁנִית הִיא שֶׁתָּמִיד תִּהְיֶה הַתְּנוּעָה הַבָּאָה חֲזָקָה מִשֶּׁלְּפָנֶיהָ, וּבָזֶה הָעֲלִיָּה הִיא הוֹלֶכֶת הָלוֹךְ וָאוֹר</b> – המדרגה השנייה היא שכל התקדמות היא חזקה יותר מהתקדמות הקודמת, כלומר לא רק התקדמות כמותית אלא גם איכותית. <b>וְהַשְּׁלִישִׁית הִיא שֶׁתִּהְיֶה כָּל תְּנוּעָה כְּפוּלָה מִשֶּׁלְּפָנֶיהָ, וְכֵן הוֹלֵךְ הַדָּבָר לִבְלִי תַכְלִית בְּכֶפֶל, עַד שֶׁכָּל תְּנוּעָה בָּאָה לִהְיוֹת כּוֹלֶלֶת כָּל מַה שֶּׁבְּעִקָּר וְשֶׁבְּחִדּוּשׁ הַתְּנוּעוֹת שֶׁלְּפָנֶיהָ</b> – המדרגה השלישית היא שכל התקדמות מוכפלת מהקודמת, כלומר היא מנצלת את הטוב שנרכש במדרגה הקודמת וממנפת זאת הלאה;<b> עַד שֶׁכָּל רֶגַע חָדָשׁ שֶׁל חַיִּים הוּא שָׁוֶה וְנַעֲלֶה בְּאֵיכוּתוֹ עַל כָּל הַחַיִּים הַקּוֹדְמִים</b> – ויוצא שכל שנייה חדשה מכילה את כל מה שהיה לפני ומכפילה זאת;<b> ו</b>זוהי כוונת חז"ל במשפט: "<b>יָפָה שָׁעָה אַחַת בִּתְשׁוּבָה וּמַעֲשִׂים טוֹבִים בָּעוֹלָם הַזֶּה מִכָּל חַיֵּי הָעוֹלָם הַבָּא</b>" – רגע אחד של התקדמות ("תשובה ומעשים טובים") מכיל בתוכו את כל האינסוף שיהיה ("עולם הבא").

<b>הַהוֹיָה</b> – המציאות;<b> מְחֻוָּר</b> – מובן, בהיר;<b> שָׁמוּהָ</b> – העמידו אותה;<b> הַטְּרוּטוֹת</b> – הנמוכות;<b> סִמְיוּת עֵינַיִם</b> – עיוורון;<b> כֶּסֶל</b> – טיפשות;<b> הֶבֶל</b> – חסר ממשות ומשמעות;<b> מִשִּׂגּוּבוֹ</b> – מגודלו;
<b>מְחֻוֶּרֶת</b> – מוחלטת;<b> נְעּוֵּי</b> – מעוותי;<b> מִתְאַגֵּד</b> – מתחבר;<b> כָּמוּס</b> – סודי;
<b>נַחֲלָה</b> – מרחב, ובהקשר שלנו: דחיפה, רצון;<b> הַגּוֹלְמִיִּים</b> – הפוטנציאלים;<b> שִׂיחָם</b> – דיבורם;<b> נֵטֶף</b> – טיפה;<b> חִבְיוֹן</b> – סתר.
<b>הַמַּחֲשָׁבָה הַסּוֹדִית, שֶׁל הַעֲלָאַת הַנִּיצוֹצוֹת, מִתְאַחֶדֶת הִיא עִם הַתֹּכֶן שֶׁל אַחְדוּת הַהוֹיָה</b> – המקובלים ובייחוד האר"י הקדוש עסקו במושג "העלאת ניצוצות". הרב קוק מסביר שמושג זה הוא בעצם הרחבה לאמונה באחדות המציאות; מכיוון שה' ממלא את כל העולם הרי שיש קשר רוחני בין כל חלקי העולם, ו"הניצוצות" שעליהם דברו המקובלים הם חשיפת התוכן הרוחני שגנוז בכל; ואותו תוכן רוחני
<b>הַמִּתְגַּבֵּר וְעוֹלֶה, עַד שֶׁהוּא קוֹבֵעַ אֶת הָאֹפִי הַמּוּסָרִי שֶׁל הָאָדָם עַל פִּיו</b>
– ככל שאדם נפתח יותר לתוכן זה הוא מתאחד עם המוסר הא-לוהי ומחבר את חלקיקי המציאות הרוחנית למקורם; <b>וְנַעֲשָׂה הַדָּבָר מְחֻוָּר, שֶׁכָּל מַה שֶּׁנּוֹגֵעַ בְּדֶרֶךְ יְשָׁרָה אוֹ אִי יְשָׁרָה לְאָדָם הַכֹּל הוּא עֶצֶם מֵעַצְמִיּוּתוֹ, וְהַכֹּל עוֹלֶה אוֹ יוֹרֵד עִמּוֹ</b> – ואזי מתברר שאין פרט במציאות שאדם מתייחס אליו שאיננו מקושר לעצמיות המוסרית של האדם ובו תלויה התעלות או ירידת הכל. <b>עַל פִּי הַמַּחֲשָׁבָה הַגְּדוֹלָה שֶׁל אַחְדוּת הַהֲוַיָּה בְּטֵלָה הִיא הַשְּׁאֵלָה שֶׁל אַהֲבַת עַצְמוֹ, שְׁאֵלָה שֶׁמּוּהָ לְרֵאשִׁית הַחֲטָאת, וְאֵלֶּה לִיסוֹד הַמּוּסָר</b> –  על פי התפיסה שרואה את העולם כאחדות אחת נפתרת אחת משאלות היסוד של המין האנושי: כיצד יש להתייחס לתכונת האהבה העצמית? המוסר הדתי הנוצרי רואה באהבת האדם את עצמו כיסוד החטא, ועל פיו יש לבטל לחלוטין את האהבה העצמית ולהיות רק מסור לזולת. מנגד, יש פילוסופים שאמרו שהמוסריות היא דווקא בכך שאדם מרוכז בעצמו ומתעלם מזולתו; אולם כאמור על פי הבנת היהדות – <b>לֹא יֵשׁ כִּי אִם אַהֲבַת הַכֹּל, שֶׁהִיא בֶּאֱמֶת הָאַהֲבָה הָעַצְמִית הַנְּאוֹרָה וְהָעֶלְיוֹנָה</b> – באמת אין הפרש מהותי בין האדם לבין העולם הסובב אותו, וברגע שהאדם אוהב את עצמו – ממילא אוהב הוא את המציאות כולה. <b>וְהָאַהֲבָה הָעַצְמִית הַמְּזֻיֶּפֶת, הָאוֹהֶבֶת אֶת הַנִּיצוֹץ הַקָּטָן, הַמִּתְרָאֶה לְעֵינַיִם הַטְּרוּטוֹת, וְשׂוֹנֵאת אֶת הָעַצְמִיּוּת הַמְּחֻוֶּרֶת, הֲרֵי הִיא סִמְיוֹת עֵינַיִם, שֶׁאֵינָהּ פָּחוֹת כֶּסֶל מֵאֲשֶׁר הִיא רֶשַׁע</b> – כשלא מתרוממים למבט עליון ומאוחד, הרי שהאדם עלול לשקוע בצד הקטנוני של אהבה עצמית. זהו סוג של מבט שפל ועיוורון, טיפשות שמובילה להתנהגות חסרת מוסר שבה אדם מרוכז רק בעצמו ומתעלם מן הסובבים אותו. <b>כַּמָּה מַדְרֵגוֹת יֶשְׁנָן בְּהַעֲלָאַת הַנִּיצוֹצוֹת, וְכָל אַחַת מֵהֵן קוֹבַעַת אֶת הַשְׁפָּעָה הַמּוּסָרִית הַגְּדוֹלָה, וְעֶרְכָּהּ הַתַּרְבּוּתִי בָּעוֹלָם</b> – עבודת "העלאת הניצוצות" מקיפה את כל התרבות האנושית והעולם בכלל, ובתוכה ישנן הבחנה והדרגה. <b>בִּכְלָל כָּל כֹּחַ מִתְפַּתֵּחַ, וְכָל כִּשְׁרוֹן מִתְעַלֶּה, הֲרֵי הוּא מִצְטָרֵף לְעִלּוּיָהּ שֶׁל הַהֲוַיָּה</b> – ישנם כוחות שבהם השינוי המוסרי בא לידי ביטוי בגלוי ובבירור, ולעיתים באופן נסתר; אך כל תנועה של עידון ושינוי מצטרפת לתיקונו הכללי של העולם. <b>וּבְשָׁעָה שֶׁהַסָּפֵק וְהַפֶּסִימִיּוּת יְכוֹלִים לַחְדֹּר לְתוֹךְ הַלֵּב, לוֹמַר עַל כָּל מַעֲשֶׂה אֲשֶׁר יַעֲשֶׂה הָאָדָם כִּי "הַכֹּל הָבֶל", לֹא יוּכַל עֵרֶךְ הַכְּלָל וְהַנֵּצַח לִהְיוֹת מִתְבַּטֵּל מִשִּׂגּוּבוֹ וְעֵרֶךְ הַעֲרָצָתוֹ</b> – הפער בין אפסיות האדם לשלמות הא-לוהית הוא בלתי נתפס ועלול ליצור תחושת ייאוש – מה שווה כל עמלו של האדם מול השגב והערצה לשלמות האינסופית? אולם <b>כָּל מַה שֶּׁמִּתְבָּרֵר לְאָדָם, כִּי אֲמִתַּת הָעַצְמִיּוּת, שֶׁהִיא נְקֻדַּת הָאַהֲבָה, וְהַכֹּחַ הַדּוֹחֵף לְחַיִּים וּלְכָל מַעֲשֶׂה וְכִשְׁרוֹן, הִיא דַּוְקָא בַּכֹּל, וְהַכֹּל הִיא הָעַצְמִיּוּת הַפְּרָטִית הַיּוֹתֵר מְחֻוֶּרֶת</b> – ככל שמתברר לאדם שהעצמיות שלו והמניע לכל פעולותיו הם למעשה האהבה והחיבור לכל, הרי מתברר שהמציאות כולה מאוחדת עם עצמיותו הפרטית הטוטאלית, ואם רק יעמיק האדם ויחשוף את עצמיותו הא-לוהית הרי שיתגלה בו עונג תכליתי, סיפוק פנימי ואושר נשגב; <b>שֶׁכָּל עֲמַל הַחָכְמָה וְהַמּוּסָר אֵינָם כִּי אִם לְבָרֵר אֶת הַבֵּרוּר הַפָּשׁוּט הַזֶּה, הַמְּבֹרָר לַצַּדִּיקִים וְלְיִשְׁרֵי לֵב, וְסָמוּי מִן הָעַיִן שֶׁל נְעֲוֵי לֵב וּרְשָׁעִים, הַכֹּל לְפִי מִדַּת הָרֶשְׁעָה וְהַסִּכְלוּת שֶׁהֵם כְּרוּכִים אַחֲרֵיהֶם</b> – וכל עמל התורה נועד לברר נקודה זו (שפשוטה לצדיקים ונסתרת מן הרשעים ככל שמונעים מרשעות וטיפשות). <b>מֻבָן הַדָּבָר, שֶׁכָּל מַחֲשָׁבָה אִידֵיאָלִית, שֶׁהִיא חֲשׁוּבָה יוֹתֵר מֵהַגַּסּוּת הַחָמְרָנִית, כְּבָר יֵשׁ בָּהּ מִשּׁוּם הַעֲלָאַת אוֹר הַחַיִּים</b> – בכל מחשבה רוחנית יש כבר סוג של העלאת ניצוצות, <b>וְהַכֹּחַ הַמִּשְׁתַּמֵּשׁ בָּעוֹלָם לְפַתְּחָהּ וּלְקַיְּמָהּ וּלְהַחֲזִיקָהּ, כָּל הַשִּׁמּוּשִׁים שֶׁלּוֹ עוֹלִים עִמּוֹ, וּכְבָר הֵם נוֹסְעִים לְצַד הָעִלּוּי, בְּמַהֲלַךְ הַהֲוַיָּה הַכְּלָלִית</b> – את עילוי העולם ניתן לזהות לא רק בהתפתחות דתית אלא בכל רעיון אנושי שמשמש להתפתחות תרבותית. <b>אֻמְנָם כָּל אִידֵיאָל מֻגְבָּל בְּדֵעָתוֹ שֶׁל אָדָם אֵינוֹ כִּי אִם כּוֹכָב אֶחָד בְּמַעֲרֶכֶת הַצָּבָא הָעוֹלָמִי הַגָּדוֹל, הוֹלֵךְ הוּא וְנוֹסֵעַ, מִתְאַגֵּד הוּא לִקְבוּצָה, שֶׁאֵין סָפֵק בְּלֵב הוֹגֵה הַדַּעַת הַמְּפֻתַּחַת, שֶׁאִידֵיאָל הָאִידֵיאָלִים, שֶׁהוּא כָּמוּס וּמֻסְתָּר, יוֹתֵר נִשְׂגָּב הוּא מֵחֲלָקָיו</b> – כל אידיאל אנושי הוא ניצוץ קטן מהמערך האידאלי, הנסתר והכולל, שהוא גדול מסך חלקיו, <b>וּבְכָל סֵתֶר חָשְׁכּוֹ מֵאִיר הוּא בְּקַוֵּי אוֹרוֹ, הַמִּתְנוֹצְצִים מִתּוֹךְ הָעֲרָפֶל, אֶת אוֹר הַחַיִּים הַרְבֵּה יוֹתֵר מֵהַגָּלוּי שֶׁל הָאוֹר הַמֻּעָט, שֶׁמִּתְרָאֶה בְּהָאִידֵיאָל הַחֶלְקִי, שֶׁבְּנֵי אָדָם יְכוֹלִים לָשֵׂאת אֶת דִּגְלוֹ, בְּהַכְרָזוֹת וְקוֹלֵי קוֹלוֹת</b> – והאידאל הכללי, למרות שהוא נסתר, מקדם את המציאות יותר מן האידיאלים האנושיים הגלויים לעין כל. <b>לְעוֹלָם יִשָּׁאֵר מִפְּנֵי זֶה נַחֲלָה לִבְנֵי אָדָם לִהְיוֹת אֲגוּדִים, בְּאִידֵיאָל הַקִּצּוֹנִי הָעֶלְיוֹן שֶׁבְּעֶלְיוֹן, מְקוֹר הַכֹּל</b> – לכן, מפני שהאידיאל הכללי הוא מחייה כל, בני אדם לעולם ירצו להיות מחוברים אליו; מציאות המכונה בלשון הזוהר: <b>"לְאִשְׁתָּאֲבָא בְּגוּפָא דְּמַלְכָּא קַדִּישָׁא"</b> – להיות כביכול 'שאובים' בגופו של א-לוהים; וכדברי הפסוק: <b>"חֶלְקִי ד' אָמְרָה נַפְשִׁי עַל כֵּן אוֹחִיל לוֹ"</b> – ההכרה שבתוך האדם עצמו טמונה מציאות אלוהית ולכן הוא משתוקק אליו. <b>וְהָאֱמוּנָה הָאֱלֹהִית, בְּעָזָּהּ וְגָדְלָהּ, תִּהְיֶה לָעַד נִשְׁמָתָהּ שֶׁל כָּל הַהִתְפַּתְּחוּת, הָאֲנוּשִׁית וְהָעוֹלָמִית</b> – משאת הנפש שדוחפת את כל התנועה העולמית היא האמונה בה'. <b>וְהַהֶגְיוֹנוֹת הַגּוֹלְמִיִּים שֶׁבְּכָל הַיְּקוּם הֵם פִּרְקֵי שִׁירָה לְמֶלֶךְ הַכָּבוֹד, שֶׁכָּל הַמַּקְשִׁיב סוֹד שִׂיחָם שָׁר הוּא עִמָּם אֶת שִׁירָתָם שִׁירָתוֹ, בְּכָל עֹנֶג לֵבָב וְיֵשׁ לְפִי זֶה עֲלִיָּה כּוֹלֶלֶת</b> – כל ביטוי גולמי במרחבי היקום הוא חוליה בשרשרת שלמה של התקדמות אל השלמות האלוהית. כדוגמת מילה שמקבלת משמעות רק כשמסתכלים עליה כחלק ממכלול של שיר שלם. האדם העליון שר את שיר ההתעלות הכללי של המציאות כולה. <b>קְבִיעַת הַחֵפֶץ הָאִידֵיאָלִי הַמְּקֻדָּשׁ לְפִי עָצְמַת זַרְמוֹ הֲרֵי הוּא מוֹשֵׁךְ עִמּוֹ לְצַד מַעְלָה כָּל נִיצוֹץ, וְכָל נֵטֶף הַמִּתְמַזֵּג עִמּוֹ, וַאֲפִילוּ הַנִּכְנָס בִּגְבוּל מַגָּעוֹ לְפִי הָעֲרָכִים שֶׁל חֻקֵּי הַמְּשִׁיכָה הָעַצְמִית וְהָרָצוֹן הַפְּרָטִי, הַמִּתְגַּלֶּה מִתּוֹךְ חֶבְיוֹן הַכְּלָל</b> – ככל שהאדם קובע את רצונו בזרם הא-לוהי, הרי כל מה שהוא בא במגע עימו, גם מתוך אינטרס פרטי, הופך להיות טיפה מהזרם הא-לוהי הכללי; <b>אֲשֶׁר מִסּוֹד יְשָׁרִים, בָּא כָּל אָצִיל דַּעַת לְסַכֵּם אֶת כָּל רִגְשׁוֹת חַיָּיו, וְכָל נְטִיּוֹתָיו הַטִּבְעִיּוֹת הַגְּמוּרוֹת, הַכֹּל לְצַד הָעֲלִיָּה הָאֱלֹהִית</b> – וזהו סודם של הישרים ואצילי הרוח שמכוונים את כל חייהם לטובת התעלות העולם. <b>זֹאת הִיא מַחְשֶׁבֶת הַקֹּדֶשׁ שֶׁל הַנִּגָּשִׁים אֶל ד', בַּעֲלֵי הַנְּשָׁמוֹת הָאֲצִילִיּוֹת</b> – זהו מה שממלא את מחשבתם של המתקרבים אל הקדוש ברוך הוא.



<b>עוֹלָם תֹּהוּ עוֹמֵד הוּא לְפָנֵינוּ, כָּל זְמַן שֶׁאֵין אֲנַחְנוּ מַגִּיעִים לִידֵי הַתִּקּוּן הָעֶלְיוֹן שֶׁל אַחְדוּתָם שֶׁל כָּל זַרְמֵי הַחַיִּים וְכָל הַנְּטִיּוֹת הַשּׁוֹנוֹת אֲשֶׁר לָהֶם. כָּל זְמַן שֶׁכָּל אֶחָד "מִתְנַשֵּׂא לוֹמַר, אֲנִי אֶמְלֹךְ" (מלכים א א, ה) "וְאֵין בִּלְתִּי" (ישעיהו מז, ח), אֵין שָׁלוֹם בְּעַצְמֵנוּ, וְאֵין שֵׁם ד' מוֹפִיעַ עָלֵינוּ, שֶׁמָּא גּוּפֵיהּ דְּאִקְרֵיהּ שָׁלוֹם, אֲשֶׁר אוֹר הָאֱמֶת רַק מִמֶּנּוּ וְעַל יָדוֹ מוֹפִיעַ. כָּל עֲמַל הַחַיִּים, בִּיחוּד הָעָמָל הָרוּחָנִי שֶׁל כָּל הַמַּחֲשָׁבָה, מֻכְרָח לִהְיוֹת פּוֹנֶה רַק כְּדֵי לְגַלּוֹת אֶת אוֹר הַשָּׁלוֹם הַכְּלָלִי הָעֶלְיוֹן, הַיּוֹצֵא לֹא מִתּוֹךְ דְּחִיָּה שֶׁל אֵיזֶה כֹּחַ, שֶׁל אֵיזֶה רַעְיוֹן, שֶׁל אֵיזֶה זֶרֶם, שֶׁל אֵיזֶה נְטִיָּה, אֶלָּא מִתּוֹךְ הַכְנָסָתוֹ שֶׁל כָּל אֶחָד מֵאֵלֶּה לְתוֹךְ הַיָּם הַגָּדוֹל שֶׁל אוֹר אֵין סוֹף, שֶׁשָּׁם הַכֹּל מִתְאַחֵד, הַכֹּל מִתְעַלֶּה, הַכֹּל מִתְרוֹמֵם, וְהַכֹּל מִתְקַדֵּשׁ. חֲבִיבִים הֵם הַיִּסּוּרִים הָרוּחָנִיִּים, שֶׁכָּל עוֹבֵד אֲמִתִּי. עוֹבֵד אֱלֹהִים אֱמֶת בְּאַהֲבָה גְמוּרָה, סוֹבֵל עַל יְדֵי הַשְּׁאִיפָה הַקְּדוֹשָׁה הַטְּהוֹרָה וְהַנַּעֲלָה הַזֹּאת, אֲבָל דַּוְקָא הַיִּסּוּרִים הַלָּלוּ הֵם הֵם הַמְּמָרְקִים אֶת הַנְּשָׁמָה, וּמְבִיאִים אוֹתָהּ, וְעַל יָדָהּ אֶת הָעוֹלָם כֻּלּוֹ, לִידֵי הָאֹשֶׁר הַמְּרוֹמֵם, לִידֵי שְׁאִיבַת רוּחַ הַקֹּדֶשׁ, לִידֵי הַגִּלּוּיָהּ שֶׁל הַשְּׁכִינָה הָעֶלְיוֹנָה, וְלִידֵי הַדְּבֵקוּת הָאֲמִתִּית בְּאוֹר חַיֵּי כָּל הַחַיִּים. "וְאַתֶּם הַדְּבֵקִים בַּד' אֱלֹהֵיכֶם חַיִּים כֻּלְּכֶם הַיּוֹם" (דברים ד, ד). תֹּהוּ</b> – חוסר סדר, שיממון; <b>וְאֵין בִּלְתִּי</b> – מבלעדי הכל אפס; <b>שֶׁמָּא גּוּפֵיהּ דְּאִקְרֵיהּ שָׁלוֹם</b> – עצמיותו של ה' הוא השלום; <b>וְהַנַּעֲלָה</b>

הנחיות חשובות:
1. העתק את החלק הנ"ל במדויק, מילה במילה, כולל כל ירידות השורה
2. הוסף ניקוד מלא לכל טקסט שנמצא בין תגיות <b></b> (טקסט מודגש)
3. ודא שכל מילה מודגשת מקבלת את כל הניקוד הנדרש
4. השאר את כל שאר הטקסט בדיוק כפי שהוא, ללא שום ניקוד
5. שמור על כל תגיות ה-HTML במקומן המדויק
6. שמור על כל ירידות השורה במקומן המדויק - זה קריטי
7. אל תוסיף תגיות <br> או כל תגית HTML אחרת
8. אל תשנה את סדר המילים או התוכן
9. טקסט שאינו מודגש חייב להישאר ללא ניקוד, אפילו אם הוא זהה לטקסט מנוקד במקור
10. חפש בטקסט המקור את המילים הדומות ביותר למילים המודגשות כדי להוסיף להן ניקוד מתאים
– והרוחנית; <b>הַמְּמָרְקִים</b> – המנקים, המצחצחים; <b>הַמְּרוֹמֵם</b> – הגבוה.
<b>עוֹלָם תֹּהוּ עוֹמֵד הוּא לְפָנֵינוּ, כָּל זְמַן שֶׁאֵין אֲנַחְנוּ מַגִּיעִים לִידֵי הַתִּיקּוּן הָעֶלְיוֹן שֶׁל אַחְדוּתָם שֶׁל כָּל זַרְמֵי הַחַיִּים וְכָל הַנְּטִיּוֹת הַשּׁוֹנוֹת אֲשֶׁר לָהֶם</b> – המצב הראשוני של המציאות הוא חוסר סדר ("עולם תוהו"), ובא לידי ביטוי במחלוקת ובמלחמה שבין העמים, הדעות והתרבויות השונות. <b>כָּל זְמַן שֶׁכָּל אֶחָד</b> מן הזרמים <b>"מִתְנַשֵּּׂא לוֹמַר אֲנִי אֶמְלֹךְ" "וַאֲנִי וְאַפְסִי עוֹד", אֵין שָׁלוֹם בְּעַצְמֵנוּ, וְאֵין שֵׁם ד' מוֹפִיעַ עָלֵינוּ, שְׁמָא גּוּפֵיהּ דְּאִקְּרֵיָהּ שָׁלוֹם, אֲשֶׁר אוֹר הָאֱמֶת רַק מִמֶּנּוּ וְעַל יָדוֹ מוֹפִיעַ</b> – כל זמן שהכוחות מתגדרים בפני עצמם ומנסים לדחוק אחד את השני אין שלום בעולם, ואזי הקדוש ברוך הוא – שעצמיותו זוהי ההרמוניה האמיתית בין הכוחות השונים – כביכול אינו מתגלה. <b>כָּל עֲמַל הַחַיִּים, בִּיחוּד הָעָמָל הָרוּחָנִי שֶׁל כָּל הַמַּחֲשָׁבָה, מוּכְרָח לִהְיוֹת פּוֹנֶה רַק כְּדֵי לְגַלּוֹת אֶת אוֹר הַשָּׁלוֹם הַכְּלָלִי הָעֶלְיוֹן, הַיּוֹצֵא לֹא מִתּוֹךְ דְּחִיָּה שֶׁל אֵיזֶה כֹּחַ, שֶׁל אֵיזֶה רַעְיוֹן, שֶׁל אֵיזֶה זֶרֶם, שֶׁל אֵיזֶה נְטִיָּה, אֶלָּא מִתּוֹךְ הַכְנָסָתוֹ שֶׁל כָּל אֶחָד מֵאֵלֶּה לְתוֹךְ הַיָּם הַגָּדוֹל שֶׁל אוֹר אֵין סוֹף, שֶׁשָּׁם הַכֹּל מִתְאַחֵד, הַכֹּל מִתְעַלֶּה, הַכֹּל מִתְרוֹמֵם, וְהַכֹּל מִתְקַדֵּשׁ</b> – המאמצים כולם, ובעיקר הרוחניים, אמורים להיות מופנים לא להתנגשות ודחיקה בין הכוחות אלא להכלת הנקודה הטובה שבכל אחד תחת מטריית הקודש. <b>חֲבִיבִים הֵם הַיִּסּוּרִים הָרוּחָנִיִּים, שֶׁכָּל עוֹבֵד אֲמִתִּי, עוֹבֵד אֱלֹהִים אֱמֶת בְּאַהֲבָה גְּמוּרָה, סוֹבֵל עַל יְדֵי הַשְּׁאִיפָה הַקְּדוֹשָׁה הַטְּהוֹרָה וְהַנַּעֲלָה הַזֹּאת</b> – המוכנות לאחד בין הכוחות דורשת מאמץ וייסורים רוחניים שעובד ה' אמיתי מקבל אותם באהבה; <b>אֲבָל דַּוְקָא הַיִּסּוּרִים הַלָּלוּ הֵם הֵם הַמְּמָרְקִים אֶת הַנְּשָׁמָה, וּמְבִיאִים אוֹתָהּ, וְעַל יָדָהּ אֶת הָעוֹלָם כֻּלּוֹ, לִידֵי הָאֹשֶׁר הַמְּרוֹמֵם, לִידֵי שְׁאִיבַת רוּחַ הַקֹּדֶשׁ, לִידֵי הַגָּלוּתָהּ שֶׁל הַשְּׁכִינָה הָעֶלְיוֹנָה, וְלִידֵי הַדְּבֵקוּת הָאֲמִתִּית בְּאוֹר חַיֵּי כָּל הַחַיִּים</b> – אולם דווקא הבירורים הקשים הללו, שמבררים ומדייקים את מקומו של כוח, מצחצחים את המרחב הרוחני וגורמים אושר, דבקות והופעת הא-לוהות בעולם ("שכינה"); <b>"וְאַתֶּם הַדְּבֵקִים בַּד' אֱלֹהֵיכֶם חַיִּים כֻּלְּכֶם הַיּוֹם". בִּינָה הוּא הָאִידֵיאָל הָעֶלְיוֹן אֵיךְ שֶׁהָעוֹלָם צָרִיךְ לִהְיוֹת, בְּתַכְלִית הַטּוֹב, הַנֹּעַם וְהָאֹשֶׁר, לֹא כְּמוֹ שֶׁהוּא עִם גְּבוּלוֹתָיו וּמַצָּרָיו, וְזְעִירוּתוֹ, כִּי אִם בְּרַעְיוֹן הַדְּרוֹר, הַמֻּחְלָט מִכָּל מוֹעֵקָה שֶׁבָּעוֹלָם, עוֹלָם מָלֵא, עוֹלָם עֶלְיוֹן. וּמִמַּעַל לְבִינָה הִיא הַחָכְמָה, מַה שֶּׁעוֹלָם זֶה עוֹמֵד לְהַכִּיר מִמַּה שֶּׁיּוֹתֵר עֶלְיוֹן מִמֶּנּוּ. וּמַה שֶּׁהוּא יוֹתֵר עֶלְיוֹן מִכָּל אִידֵיאָל עוֹלָמִי בְּהַכָּרָה, וְאִידֵיאָל עוֹלָמִי מָלֵא בֶּעָתִיד, הֵם תָּמִיד מְקוּשָּׁרִים זֶה אֶל זֶה. וְחַיֵּי כָּל הָעוֹלָמִים וְקִיּוּמָם בָּאִים עַל יְדֵי הַצְּפִיָּה הַנִּסְתָּרָה שֶׁיֵּשׁ אֶל הַכֹּל לְהָאֹשֶׁר הָעֶלְיוֹנִי הַלָּזֶה, שֶׁהוּא נוֹתֵן בְּלֹא הֶרֶף אֶת דְּחִיפַת הַהֲוָיָה מִכְּלָלִיּוּת כְּלָלִיּוּתָהּ עַד פְּרָטִיּוּת פְּרָטִיּוּתָהּ, וּמֵהָאֲצִילוּת הַיּוֹתֵר טְהוֹרָה וּמְאִירָה, עַד הַחָמְרִיּוּת הַיּוֹתֵר טְמֵאָה וַחֲשׁוּכָה, הַכֹּל עוֹמֵד לְהִתְעַלּוֹת, לְהָאִיר, וּלְהִתְאַחֵד. וְרַעְיוֹן אֶחְדוּתִי זֶה, כְּלָלִי וְעֶלְיוֹן, מְמַלֵּא לִבָּם שֶׁל צַדִּיקִים גְּדוֹלָה שִׂמְחָה, וּמְחַזֵּק וּמְחַיֶּה אֶת רוּחָם לַעֲבוֹדָה שְׁלֵמָה תְּמִידִית, וְנוֹתֵן לָהֶם כֹּחַ רוּחָנִי, שֶׁל שָׁלוֹם וְכָבוֹד, לְהַשְׁלִים עִם כָּל נְטִיּוֹת הַחַיִּים וּלְהַעֲלוֹתָם, לָדַעַת אֵיךְ לְכַבֵּד אֶת הַבְּרִיּוֹת כֻּלָּם, וּלְהִסְתַּכֵּל מִתּוֹךְ מַעֲמָדָם אֵיךְ הַכֹּל עוֹשֶׂה רְצוֹן קוֹנוֹ. וּמִתּוֹךְ עֶלְיוֹנִיּוּתָהּ שֶׁל מַחֲשָׁבָה זוֹ יוֹדְעִים הֵם לְבָרֵר מִכָּל דִּבּוּר וּמִכָּל תְּנוּעָה, מִכָּל יְדִיעָה וּמִכָּל מֵאוֹרָע דִּבְרֵי אֱלֹהִים חַיִּים. וְאוֹר תּוֹרָה וְחָכְמַת אֱלֹהִים מְאִירָה אֶת כָּל הֲוִיָּתָם מִכָּל הָעֲבָרִים, וּבְקִרְבָּם יְכַבְּדוּ אֶת אֱלֹהֵי הַכָּבוֹד, וַהֲדַר כְּבוֹדוֹ מָלֵא עוֹלָם, וְסוֹבֵב עוֹלָם, "וּמֵעוֹלָם עַד עוֹלָם אַתָּה אֵל" (תְּהִלִּים צ, ב), וְ"חֶסֶד אֵל כָּל הַיּוֹם" (שָׁם נב, ג).בְּתַכְלִית</b> – במקסימום; <b>וּמַצָּרָיו</b> – ומגבלותיו; <b>וּזְעִירוּתוֹ</b> – וקטנותו; <b>הַדְּרוֹר</b> – החופש; <b>הַהֲוָיָה</b> – המציאות; <b>מַעֲמָדָם</b> – מצבם; <b>וְסוֹבֵב</b> – ומקיף.
המושג <b>בִּינָה הוּא הָאִידֵיאָל הָעֶלְיוֹן אֵיךְ שֶׁהָעוֹלָם צָרִיךְ לִהְיוֹת, בְּתַכְלִית הַטּוֹב, הַנֹּעַם וְהָאֹשֶׁר, לֹא כְּמוֹ שֶׁהוּא עִם גְּבוּלוֹתָיו וּמַצָּרָיו, וְזְעִירוּתוֹ, כִּי אִם בְּרַעְיוֹן הַדְּרוֹר, הַמֻּחְלָט מִכָּל מוֹעֵקָה שֶׁבָּעוֹלָם, עוֹלָם מָלֵא, עוֹלָם עֶלְיוֹן</b> – המקובלים המשיגו את העולם הרוחני בביטויים שונים. אחד מהם הוא ה"בינה" שמשמעותו עולם אידיאלי, שבו אין מועקות ומגבלות משום סוג, אלא חופש אינסופי. <b>וּמִמַּעַל לְבִינָה הִיא הַחָכְמָה, מַה שֶּׁעוֹלָם זֶה עוֹמֵד לְהַכִּיר מִמַּה שֶּׁיּוֹתֵר עֶלְיוֹן מִמֶּנּוּ</b> – מעל עולם ה"בינה" מצוי עולם ה"חכמה". מצב בו האנושות והעולם יתעלו לא רק לפי סדר הכוחות שאנו מכירים בהווה אלא הרבה יותר מכפי שאנו יכולים לשער. <b>וּמַה שֶּׁהוּא יוֹתֵר עֶלְיוֹן מִכָּל אִידֵיאָל עוֹלָמִי בְּהַכָּרָה, וְאִידֵיאָל עוֹלָמִי מָלֵא בֶּעָתִיד, הֵם תָּמִיד מְקוּשָּׁרִים זֶה אֶל זֶה</b> – העולמות משפיעים זה על זה: מתוך תיקון העולם לפי סדר הכוחות בהכרה ובהווה ("חכמה") יתעלה העולם אל תיקון משמעותי יותר בעתיד ("בינה"). <b>וְחַיֵּי כָּל הָעוֹלָמִים וְקִיּוּמָם בָּאִים עַל יְדֵי הַצְּפִיָּה הַנִּסְתָּרָה שֶׁיֵּשׁ אֶל הַכֹּל לְהָאֹשֶׁר הָעֶלְיוֹנִי הַלָּזֶה, שֶׁהוּא נוֹתֵן בְּלֹא הֶרֶף אֶת דְּחִיפַת הַהֲוָיָה מִכְּלָלִיּוּת כְּלָלִיּוּתָהּ עַד פְּרָטִיּוּת פְּרָטִיּוּתָהּ, וּמֵהָאֲצִילוּת הַיּוֹתֵר טְהוֹרָה וּמְאִירָה, עַד הַחָמְרִיּוּת הַיּוֹתֵר טְמֵאָה וַחֲשׁוּכָה, הַכֹּל עוֹמֵד לְהִתְעַלּוֹת, לְהָאִיר, וּלְהִתְאַחֵד</b> – בעולם קיימת ציפייה נסתרת לעתיד זה שמקיף את כל המציאות. אין תנועת חיים – מהמופשטת ביותר ועד החומרנית ביותר – שאינה חפצה להתעלות ולהתקדם, להיות יותר עדינה ויותר קרובה לעתיד שבו הכל יתאחד. <b>וְרַעְיוֹן אֶחְדוּתִי זֶה, כְּלָלִי וְעֶלְיוֹן, מְמַלֵּא לִבָּם שֶׁל צַדִּיקִים גְּדוֹלָה שִׂמְחָה, וּמְחַזֵּק וּמְחַיֶּה אֶת רוּחָם לַעֲבוֹדָה שְׁלֵמָה תְּמִידִית, וְנוֹתֵן לָהֶם כֹּחַ רוּחָנִי, שֶׁל שָׁלוֹם וְכָבוֹד, לְהַשְׁלִים עִם כָּל נְטִיּוֹת הַחַיִּים וּלְהַעֲלוֹתָם, לָדַעַת אֵיךְ לְכַבֵּד אֶת הַבְּרִיּוֹת כֻּלָּם, וּלְהִסְתַּכֵּל מִתּוֹךְ מַעֲמָדָם אֵיךְ הַכֹּל עוֹשֶׂה רְצוֹן קוֹנוֹ</b> – הצדיקים מכוונים את חייהם לאור העתיד הגדול שצפוי לעולם. מתוך כך, כבר בהווה, הם תרים אחרי הנקודות הטובות שיש בכל רעיון ותרבות. הם יודעים שלעתיד הכל יתעלה ויתאחד וממילא משתדלים להיות שותפים בהתעלות זו; <b>וּמִתּוֹךְ עֶלְיוֹנִיּוּתָהּ שֶׁל מַחֲשָׁבָה זוֹ יוֹדְעִים הֵם לְבָרֵר מִכָּל דִּבּוּר וּמִכָּל תְּנוּעָה, מִכָּל יְדִיעָה וּמִכָּל מֵאוֹרָע דִּבְרֵי אֱלֹהִים חַיִּים</b> – ומתוך כך הם מעלים ניצוצות מכל דבר במציאות (מבררים מהי הנקודה הא-לוהית שמחייה אותו). <b>וְאוֹר תּוֹרָה וְחָכְמַת אֱלֹהִים מְאִירָה אֶת כָּל הֲוִיָּתָם מִכָּל הָעֲבָרִים, וּבְקִרְבָּם יְכַבְּדוּ אֶת אֱלֹהֵי הַכָּבוֹד, וַהֲדַר כְּבוֹדוֹ מָלֵא עוֹלָם, וְסוֹבֵב עוֹלָם</b> – על ידי ההתעמקות בלימוד תורה רעיון זה חודר לעומק חייהם, עד שבהם עצמם מתגלה ("כבוד") הרצון הא-לוהי שמקיף את המציאות כולה; כדברי הפסוקים: <b>"וּמֵעוֹלָם עַד עוֹלָם אַתָּה אֵל", "וְחֶסֶד אֵל כָּל הַיּוֹם"</b> – הכבוד והחסד הא-לוהי מצוי בכל מקום ובכל עת.



<b>מֵעוֹלָמִים רְחוֹקִים בָּאוֹת נִשְׁמוֹתֵינוּ אֵלֵינוּ, מֵעוֹלָמוֹת קַיָּמִים, וּמֵעוֹלָמוֹת נֶחֱרָבִים, הֶעָבָר כֻּלּוֹ זוֹרֵחַ עָלֵינוּ, קַטְנוּתוֹ הִיא מְגַדֶּלֶת אוֹתָנוּ. מִשֶּׁטֶף דַּקִּיק שֶׁל חַיִּים הוּחַל אוֹת הַחַיִּים, וְהֲרֵי הוּא עוֹלֶה וּמִתְרַחֵב, עוֹלֶה וּמִתְעַלֶּה בִּמְסִלּוּלוֹ, קוֹנֶה לוֹ תָּמִיד נְכָסִים חֲדָשִׁים, מוֹסִיפָם עַל הָרִאשׁוֹנִים, מִתְאַרְגְּנִים הֵם יַחַד לַחֲטִיבָה רַבַּת הָאוֹן וְהַהוֹד. וּרְעִידַת רוֹמְמוּת עוֹבֶרֶת עַל כָּל הַיְּקוּם, וְהַכֹּל מִתְרוֹמֵם, עַלֵּז וּמִתְקַדֵּשׁ, מֵכִין אוֹצַר חַיִּים לְעוֹלָמוֹת עֲתִידִים, מְחַדֵּשׁ אוֹתָם וּמִתְחַדֵּשׁ בָּהֶם, וּמִתְעַלֶּה עַל יָדָם, מִתְגַּדֵּל בִּגְדֻלָּה אֲצִילִית, הוֹלֵךְ וְעוֹלֶה עַד שְׁחָקֵי שְׁחָקִים. קוֹנֶה לוֹ עֶמְדָּה שֶׁל 'מַהְלְכִים בֵּין הָעֹמְדִים' (עַל פִּי זְכַרְיָה ג, ז), מִתְעַשֵּׁר בַּהֲמוֹן חֻוּשִׁים לְאֵין תַּכְלִית, בְּשֶׁפַע צְבָעִים אַדִּירִים רוּחָנִיִּים לְאֵין קֵץ, מֵאִיר כְּאוֹר הַחַמָּה, 'כְּזֹהַר הָרָקִיעַ וְכַכּוֹכָבִים לְעוֹלָם וָעֶד' (עַל פִּי דָּנִיֵּאל יב, ג). הִנֵּנוּ נִתְבָּעִים לְהַעֲלוֹת אֶת עַצְמֵנוּ, לְהַרְבּוֹת אֶת גְּדֻלָּתֵנוּ, לְהַרְחִיב אֶת חָכְמָתֵנוּ, בְּאוֹר הַחַיִּים שֶׁמִּתּוֹסֵף בָּנוּ הִנֵּנוּ מוֹסִיפִים חַיִּים וְאוֹר בְּכָל הַיֵּשׁ, וְהַיֵּשׁ כֻּלּוֹ דּוֹחֵק אוֹתָנוּ לְהַמְצִיא לוֹ עִלּוּיוֹ, צִנּוֹרוֹת שׁוֹטְפִים חֵפֶץ רָצוֹן וְחַיִּים מְמַלֵּא כָּל הַיְּקוּם בָּאִים עֲדֵינוּ, מִתְעַלִּים בְּעִלּוּיֵנוּ, שָׁבִים כְּגַלֵּי יָם בְּשֶׁפַע שִׁטְפָּם, כְּמִשְׁבְּרֵי אוֹר בְּשִׂיא חֹסֶן מְרוּצָתָם. וַאֲנוּ כֻּלָּנוּ בַּעֲלֵי הַחֵפֶץ וְהַהַכָּרָה קְרוּאִים אָנוּ לְפַתֵּחַ אֶת הַיֵּשׁ כֻּלּוֹ, לְהַרְחִיב אֶת גְּבוּל הֲוִיָּתוֹ, קְרוּאִים אָנוּ לְהַאֲדִיר חֶפְצֵנוּ, לְהַבְהִיק הַכָּרָתֵנוּ, לְעַזֵּז אֶת יְכָלְתֵּנוּ. בְּלִי מְצָרִים הִיא שְׁאִיפָתֵנוּ, וּבְכָל מֵצַר וּגְבוּל הִנֵּנוּ נוֹתְנִים בְּרָכוֹת נִצְחִים, עֹז לָנוּ בֵּאלֹהִים סֶלָה אֶת הָעוֹלָמִים כֻּלָּם אָנוּ מְנַשְּׂאִים, מְשַׂגְּבִים וּמְפָאֲרִים, וְנוֹתְנִים פְּאֵר לְאֵל חַי הָעוֹלָמִים.<b>דַּקִּיק</b> – קטנטן; <b>הוּחַל אוֹת הַחַיִּים</b>– מתחיל סימן החיים;<b> לַחֲטִיבָה</b> – ליחידה;<b> הָאוֹן</b> – בכוח;<b> עָלַז</b> – שמח;<b> קֵצֶב</b> – סוף (מלשון 'קצוב');<b> עֲדִינוֹ</b> – אלינו;<b> חוֹסֶן מְרוּצָתָם</b> – חוזק מהירותם;
<b>כְּמִשְׁבְּרֵי</b> – כגלי;<b> הוּוּיָתוֹ</b> – מציאותו;<b> לְהַאֲדִיר</b> – להעצים;<b> לְעַזֵּז</b> – לחזק;<b> מִצְרִים</b> – מגבלות;<b> סֶלָה</b> – נצח;<b> מְנַשְּׂאִים</b> – מרוממים.
<b>מֵעוֹלָמִים רְחוֹקִים בָּאוֹת נְשָׁמוֹתֵינוּ אֵלֵינוּ, מֵעוֹלָמוֹת קַיָּמִים, וּמֵעוֹלָמוֹת נֶחֱרָבִים, הֶעָבָר כֻּלּוֹ זוֹרֵחַ עָלֵינוּ, קַטְנוּתוֹ הִיא מְגַדֶּלֶת אוֹתָנוּ</b> – חיינו בהווה מושפעים ממאורעות העבר, הן אלה שהותירו בנו קיימות חיובית והן אלה שהותירו חורבן, בפרספקטיבת הנצח מתברר שאף המאורעות השליליים והקטנוניים הצמיחו אותנו. <b>מִשְׁטָף דַּקִּיק שֶׁל חַיִּים הוּחַל אֹת הַחַיִּים, וְהֲרֵי הוּא עוֹלֶה וּמִתְרַחֵב, עוֹלֶה וּמִתְעַלֶּה בְּמַסְלוּלוֹ, קוֹנֶה לוֹ תָּמִיד נְכָסִים חֲדָשִׁים, מוֹסִיפָם עַל הָרִאשׁוֹנִים, מִתְאַרְגְּנִים הֵם יַחַד לַחֲטִיבָה רַבַּת הָאוֹן וְהַהוֹד</b> – כל פרט במציאות נולד כישות זעירה ובמשך החיים הוא הולך וקונה לו קשרים ושייכות לכלל המציאות, מלא העוצמה וההדר. <b>וּרְעִידַת רוֹמְמוּת עוֹבֶרֶת עַל כָּל הַיְּקוּם, וְהַכֹּל מִתְרוֹמֵם, עָלַז וּמִתְקַדֵּשׁ, מֵכִין אוֹצַר חַיִּים לְעוֹלָמוֹת עֲתִידִים, מְחַדֵּשׁ אוֹתָם וּמִתְחַדֵּשׁ בָּהֶם, וּמִתְעַלֶּה עַל יָדָם, מִתְגַּדֵּל בִּגְדֻלָּה אֲצִילִית</b> – המציאות איננה סטטית אלא תוססת, מתחדשת ומתעלה ללא הפסק, והכל<b> הוֹלֵךְ וְעוֹלֶה עַד שְׁחָקֵי שְׁחָקִים, קוֹנֶה לוֹ עֶמְדָּה שֶׁל 'מַהֲלָכִים בֵּין הָעֹמְדִים', מִתְעַשֵּׁר בַּהֲמוֹן חוּשִׁים לְאֵין תַּכְלִית, בְּשֶׁפַע צְבָעִים אַדִּירִים רוּחָנִיִּים לְאֵין קֵצֶב, מֵאִיר כְּאוֹר הַחַמָּה, 'כְּזֹהַר הָרָקִיעַ וְכַכּוֹכָבִים לְעוֹלָם וָעֶד'</b> – העולם הולך ונפתח לאידאלים נצחיים המתקדמים כל העת, הגוונים הולכים ומתרבים לאינסוף. <b>הִנֵּנוּ נִתְבָּעִים לְהַעֲלוֹת אֶת עַצְמֵנוּ, לְהַרְבּוֹת אֶת גְּדֻלָּתֵנוּ, לְהַרְחִיב אֶת חָכְמָתֵנוּ, בְּאוֹר הַחַיִּים שֶׁמִּתּוֹסֵף בָּנוּ הִנֵּנוּ מוֹסִיפִים חַיִּים וְאוֹר בְּכָל הַיֵּשׁ</b> – כל אחד קרוי להיות שותף לתהליך זה, לצאת מפרטיותו אל הגדולה הא-לוהית שמקננת בנו,<b> וְהַיֵּשׁ כֻּלּוֹ דֹּחֵק אוֹתָנוּ לְהַמְצִיא לוֹ עִלּוּיוֹ, צִנּוֹרוֹת שׁוֹטְפִים חֵפֶץ רָצוֹן וְחַיִּים מְמַלֵּא כָּל הַיְּקוּם בָּאִים עֲדִינוֹ, מִתְעַלִּים בְּעִלּוּיֵנוּ, שָׁבִים כְּגַלֵּי יָם בְּשֶׁפַע שִׁטְפָּם, כְּמִשְׁבְּרֵי אוֹר בְּשִׂיא חֹסֶן מְרוּצָתָם</b> – המציאות עצמה דוחקת בנו להתמלא בשטף הא-לוהי שזורם כגלי ים ואור במהירות ובעוצמה. <b>וַאֲנַחנוּ כֻּלָּנוּ בַּעֲלֵי הַחֵפֶץ וְהַהַכָּרָה קְרוּאִים אָנוּ לְפַתֵּחַ אֶת הַיֵּשׁ כֻּלּוֹ, לְהַרְחִיב אֶת גְּבוּל הוּוּיָתוֹ, קְרוּאִים אָנוּ לְהַאֲדִיר חֶפְצֵנוּ, לְהַבְהִיק הַכָּרָתֵנוּ, לְעַזֵּז אֶת יָכְלְתֵּנוּ</b> – ובני האדם, בעלי הרצון החופשי ויכולת ההכרה, קרויים להיות בראש החץ של תהליך התעלות זה, להרחיב את התגלותו של א-לוהים בעולמנו באמצעות חיזוק הרצון, השכל והעשייה.<b> בְּלִי מִצְרִים הִיא שְׁאִיפָתֵנוּ, וּבְכָל מֵצַר וּגְבוּל הִנֵּנוּ נוֹתְנִים בִּרְכוֹת נְצָחִים, עֹז לָנוּ בֵּאלֹהִים סֶלָה</b> – שאיפתנו היא ללא גבול, ואנו מברכים בזמן של כל ניצחון על מגבלות העולם הזה, כי מקור עוצמתנו הוא א-לוהים הנצחי ("סלה"); <b>אֶת הָעוֹלָמִים כֻּלָּם אֲנוּ מְנַשְּׂאִים, מְשַׂגְּבִים וּמְפָאֲרִים, וְנוֹתְנִים פְּאֵר לְאֵל חַי הָעוֹלָמִים</b> – אנו מרוממים ומפארים את הבורא בכך שאנו משפרים את המציאות העולמית.

<b>אֶת הַכֹּל, אֶת כָּל הָעוֹלָם, אֶת כָּל הַיְּצוּרִים, אֶת כָּל הַנְּשָׁמָה אֲנוּ רוֹצִים לְהַעֲלוֹת, וַאֲנוּ זְקוּקִים לְהַעֲלוֹת וּלְעַדֵּן אֶת שֹׁרֶשׁ הַכֹּל, אֲנוּ שׁוֹקְקִים לְרוֹמֵם, לְחַבֵּר בִּמְקוֹר אוֹר הַחַיִּים, יְסוֹד חַי הָעוֹלָמִים. וּמִתְּשׁוּקָה קְבוּעָה חֲקוּקָה וּמְבֻלֶּטֶת בְּמַעֲמַקֵּי נִשְׁמָתֵנוּ, בְּטֶבַע תּוֹלַדְתֵּנוּ, בְּכָל מִסִּבּוֹת הַחַיִּים הַהוֹלְכוֹת וּמִשְׁתַּלְשְׁלוֹת עָלֵינוּ, עַל הַכְּלָל וְעַל הַפְּרָט, אֲנוּ לוֹקְחִים כָּל רַעְיוֹן וְכָל חֵפֶץ, כָּל רֶגֶשׁ שֶׁל תִּקְוָה וְכָל עֹמֶק שֶׁל חַיִּים, כָּל גְּבוּרָה וְכָל הוֹד. אֶת הַזֹּהַר הָאֱלֹהִי שֶׁל כָּל הָעוֹלָמִים אֲנוּ שׁוֹאֲפִים לְמַלֵּא וּלְרוֹמֵם, לְעַדֵּן וּלְשַׂגֵּב, אֶת הָאִידֵאוֹת הָאֱלֹהִיּוֹת הַנּוֹפְלוֹת מִפְּנֵי מֵצַר הַיְּשׁוּת הַמֻּגְבֶּלֶת אֲנוּ שׁוֹאֲפִים לְשַׁחְרֵר, וַאֲנוּ מַמְשִׁיכִים לָהֶן וְלִמְקוֹר כְּנִיסָתָן חַיִּים עֶלְיוֹנִים מִמְּקוֹר הַחֵרוּת, עַל יְדֵי הִתְרַחֲבוּת הוֹפָעַת זְלִיפַת זְרָמֵי נִשְׁמָתֵנוּ, הַמִּתְפַּצְּלִים בְּכֵלִים שׁוֹנִים, מִמַּעֲמַקֵּי הָאֱמוּנָה עַד שִׁטְחִיּוּת הַמַּעֲשֶׂה, מֵחֶלְקַת הַתֹּם וְהַיֹּשֶׁר עַד רֻכְסֵי הַבַּקָּרָת וְהַנִּתּוּחַ הַמַּדָּעִי, מִיסוֹד תְּשׁוּקַת הַחַיִּים וְהַהֲוָיוֹת עַד קֶסֶם כָּל פְּאֵר כָּל תִּקְוָה וְכָל רַעֲנָנוּת, מֵעָמְקֵי מַחְשַׁכִּים שֶׁל כָּל קַדְרוּת רוּחַ, שֶׁל כָּל נְפִילַת מַעֲמַקִּים, עַד נְשִׂיאַת רֹאשׁ לְמַעְלָה וּרְכִיבַת עָבִים וַעֲרָבוֹת, בְּכֹל מִתְלַבֶּשֶׁת תְּשׁוּקַת עוֹלְמֵי עַד, "תַּאֲוַת גִּבְעֹת עוֹלָם" (בראשית מט, כו) שֶׁלָּנוּ, נֵצַח יִשְׂרָאֵל עֲדֵי עַד. וּמִתְפַּלֵּשׁ הָרוּחַ הַגָּדוֹל, אֲשֶׁר מֶרְחֲבֵי עוֹלָמִים לֹא יְכִילוּהוּ, בְּכָל לְבָבוֹת, בְּכָל נְתִיבוֹת חַיִּים. 'וּזְקֵנִים וּנְעָרִים, בַּחוּרִים גַּם בְּתוּלוֹת' (על פי תהילים קמח, יב), הוֹגֵי דֵעוֹת וְשׁוֹפְטֵי אֶרֶץ, אִכָּרִים וְשָׂרֵי קֹדֶשׁ, וְכָל כֹּחוֹת הַחַיִּים הַסְּפוּנִים, אֲשֶׁר כָּל בּוֹנֵי עוֹלָם בֶּעָתִיד מֵהֶם יֵצֵאוּ, כֻּלּוֹ אֹמֵר כָּבוֹד עֹז וְחַיִּים, כֻּלּוֹ מֻגָּשׁ וּמֻקְטָר, לְשֵׁם אֵל עוֹלָם, לְרוֹמֵם שֵׁם אֱלֹהֵי יִשְׂרָאֵל, לְהַעֲלוֹת שִׁטְפֵי חַיֵּי הָעוֹלָמִים אֶל בְּאֵר מְקוֹר מֵי חַיֵּיהֶם. וּמִמַּעַל וּמִתַּחַת בְּרָכוֹת יִשְׁטֹפוּ, זֶרַע הַשָּׁלוֹם יִתֵּן פִּרְיוֹ, "וְהָאָרֶץ תַּעֲנֶה אֶת הַדָּגָן וְאֶת הַתִּירוֹשׁ וְאֶת הַיִּצְהָר, וְהֵם יַעֲנוּ אֶת יִזְרְעֶאל" (הושע ב, כד).שוקקים – רוצים;<b> וּמְבֻלֶּטֶת</b> – ובולטת, ומסומנת;<b> תּוֹלַדְתֵּנוּ</b>
– ההיסטוריה שלנו; <b>הָאִידֵיאוֹת</b> – הרעיונות המופשטים; <b>הַנְּפוּלוֹת</b> – הכושלות; <b>מַמְשִׁיכִים</b> – מושכים, מובילים; <b>כְּנֵסִיָּתַן</b> – המקום בו הן מכונסות; <b>זְלִיפַת</b> – טפטוף; <b>הַתֹּם</b> – השלמות; <b>רוֹכְסֵי</b> – הרי; <b>וְהַהֲוִיּוֹת</b> – והמציאות; <b>קַדְרוּת</b> – עצבות; <b>עָבִים</b> – עננים; <b>וְעֲרָבוֹת</b> – ומרחבים; <b>וּמִתְפַּלֵּשׁ</b> – ומתפרט; <b>הַסְּפוּנִים</b> – הטמונים; <b>וּמוּקְטָר</b> – ועולה למעלה (כעשן הקטורת).
<b>אֶת הַכֹּל, אֶת כָּל הָעוֹלָם, אֶת כָּל הַיְּצוּרִים, אֶת כָּל הַנְּשָׁמָה אָנוּ רוֹצִים לְהַעֲלוֹת, וְאָנוּ זְקוּקִים לְהַעֲלוֹת וּלְעַדֵּן אֶת שֹׁרֶשׁ הַכֹּל, אָנוּ שׁוֹקְקִים לְרוֹמֵם, לְחַבֵּר בִּמְקוֹר אוֹר הַחַיִּים, יְסוֹד חַי הָעוֹלָמִים</b> – בעומק רצוננו קיימת שאיפה לתיקון הכל, ודרך התיקון עוברת בחיזוק הרצון האלוהי באדם ובחיבור כל הנבראים אליו. <b>וּמִתְּשׁוּקָה קְבוּעָה חֲקוּקָה וּמְבֻלֶּטֶת בְּמַעֲמַקֵּי נִשְׁמָתֵנוּ, בְּטֶבַע תּוֹלַדְתֵּנוּ, בְּכָל מִסִּבּוֹת הַחַיִּים הַהוֹלְכוֹת וּמִשְׁתַּלְשְׁלוֹת עָלֵינוּ, עַל הַכְּלָל וְעַל הַפְּרָט, אָנוּ לוֹקְחִים כָּל רַעְיוֹן וְכָל חֵפֶץ, כָּל רֶגֶשׁ שֶׁל תִּקְוָה וְכָל עֹמֶק שֶׁל חַיִּים, כָּל גְּבוּרָה וְכָל הוֹד</b> – במסורת החקוקה בנו, בהיסטוריה המופלאה של הכלל והפרט, שזורה תשוקה עמוקה לדבקות ברצון ה'. על ידי ההתקשרות שלנו למערכת חיים מופלאה זו אנו מבססים את התשוקה שלנו אל הטוב. <b>אֶת הַזֹּהַר הָאֱלֹהִי שֶׁל כָּל הָעוֹלָמִים אָנוּ שׁוֹאֲפִים לְמַלֵּא וּלְרוֹמֵם, לְעַדֵּן וּלְשַׂגֵּב, אֶת הָאִידֵיאוֹת הָאֱלֹהִיּוֹת הַנְּפוּלוֹת מִפְּנֵי מֵצַר הַיֵּשׁוּת הַמֻּגְבֶּלֶת אָנוּ שׁוֹאֲפִים לְשַׁחְרֵר, וְאָנוּ מַמְשִׁיכִים לָהֶן וְלִמְקוֹר כְּנֵסִיָּתַן חַיִּים עֶלְיוֹנִים מִמְּקוֹר הַחֵרוּת</b> – שאיפתנו היא למצוא, לרומם ולעדן את המשמעות ("זוהר א-לוהי") שמצויה בכל ברוא וברוא; לשחרר את את הרעיונות המופשטים מהגשמתם וחולשתם עקב מגבלות החומר, וזאת באמצעות חיבורם אל המקור האלוהי, החופשי מכל הגבלה. כיצד נעשה התיקון? <b>עַל יְדֵי הִתְרַחֲבוּת הוֹפָעַת זְלִיפַת זַרְמֵי נִשְׁמָתֵנוּ, הַמִּתְפַּצְּלִים בְּכֵלִים שׁוֹנִים</b> – באמצעות הפתיחות לזרמי הנשמה המופיעים בצורות שונות: <b>מִמַּעֲמַקֵּי הָאֱמוּנָה עַד שִׁטְחִיּוּת הַמַּעֲשֶׂה, מֵחֶלְקַת הַתֹּם וְהַיֹּשֶׁר עַד רוֹכְסֵי הַבַּקָּרָה וְהַנִּתּוּחַ הַמַּדָּעִי, מִיְּסוֹד תְּשׁוּקַת הַחַיִּים וְהַהֲוִיּוֹת עַד קֶסֶם כָּל פְּאֵר כָּל תִּקְוָה וְכָל רַעֲנָנוּת, מֵעִמְקֵי מַחֲשַׁכִּים שֶׁל כָּל קַדְרוּת רוּחַ, שֶׁל כָּל נְפִילַת מַעֲמַקִּים, עַד נְשִׂיאַת רֹאשׁ לְמַעְלָה וּרְכִיבַת עָבִים וְעֲרָבוֹת</b> – כאשר אדם מצליח להתמלא מהרצונות העמוקים שבנשמתו ולממש אותם בכל מרחבי החיים – מאמונה עמוקה עד התגלמות מעשית; מהקשבה תמימה למסורת ועד שימוש בהשכלה רחבה וחשיבה ביקורתית; מהתשוקה לחוויות חיים קיומיות עד המוקסמות מהפאר שמצוי במרחבי המציאות; ממצבי רוח של עצבות ועד תחושת רוממות רוח – <b>בַּכֹּל מִתְלַבֶּשֶׁת תְּשׁוּקַת עוֹלְמֵי עַד, "תַּאֲוַת גִּבְעוֹת עוֹלָם" שֶׁלָּנוּ, נֵצַח יִשְׂרָאֵל עֲדֵי עַד</b> – לכל אלו מחבר האדם את התשוקה לעוצמה נצחית ("תאוות גבעות עולם") שמתבטאת בחייה האינסופיים של האומה הישראלית. <b>וּמִתְפַּלֵּשׁ הָרוּחַ הַגָּדוֹל, אֲשֶׁר מֶרְחֲבֵי עוֹלָמִים לֹא יְכִילוּהוּ, בְּכָל לְבָבוֹת, בְּכָל נְתִיבוֹת חַיִּים, 'וּזְקֵנִים וּנְעָרִים, בַּחוּרִים גַּם בְּתוּלוֹת', הוֹגֵי דֵּעוֹת וְשֹׁפְטֵי אֶרֶץ, אִכָּרִים וְשָׂרֵי קֹדֶשׁ</b> – על ידי השפעת רצון ה' בכל מרחבי החיים, כל בני האדם, על כל סגנונותיהם ואופיים המנוגד, יתאחדו יחד: זקנים ומבוגרים, משכילים ואנשים פשוטים, אנשי מעשה ואנשי רוח – כולם ישאפו אל הטוב הא-לוהי והברכה תרבה בארץ; <b>וְכָל כֹּחוֹת הַחַיִּים הַסְּפוּנִים, אֲשֶׁר כָּל בּוֹנֵי עוֹלָם בֶּעָתִיד מֵהֶם יֵצֵאוּ, כֻּלּוֹ</b> של הרוח הגדול <b>אוֹמֵר כָּבוֹד עֹז וְחַיִּים, כֻּלּוֹ מֻגָּשׁ וּמוּקְטָר, לְשֵׁם אֵל עוֹלָם, לְרוֹמֵם שֵׁם אֱלֹהֵי יִשְׂרָאֵל, לְהַעֲלוֹת שִׁטְפֵי חַיֵּי הָעוֹלָמִים אֶל בְּאֵר מְקוֹר מֵי חַיֵּיהֶם</b> – וכל הכוחות הטמונים במציאות, שעוד יצאו אל הפועל בעתיד, יבטאו את הרוח הגדול שיוקדש כולו רק למטרה אחת – לרומם את שם ה' א-לוהי ישראל; <b>וּמִמַּעַל וּמִתַּחַת בְּרָכוֹת יִשְׁטֹפוּ, זֶרַע הַשָּׁלוֹם יִתֵּן פִּרְיוֹ</b> – והברכה תבוא הן ברוחנית ("מעל") והן בחומריות ("מתחת"), וההרמוניה תיתן פריה, כדברי הפסוק: "<b>וְהָאָרֶץ תַּעֲנֶה אֶת הַדָּגָן וְאֶת הַתִּירוֹשׁ וְאֶת הַיִּצְהָר, וְהֵם יַעֲנוּ אֶת יִזְרְעֶאל</b>" – המציאות הארצית תיצור שפע חקלאי שיביא מענה לעם שהוא זרעו של אל ("יזרעאל").


